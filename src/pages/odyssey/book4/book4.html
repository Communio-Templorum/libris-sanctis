<ruby>οἱ δ' ἷξον κοίλην Λακεδαίμονα κητώεσσαν,
<rtc lang="grc" translate="no">πρὸς δ' ἄρα δώματ' ἔλων Μενελάου κυδαλίμοιο.
<rtc lang="grc" translate="no">τὸν δ' εὗρον δαινύντα γάμον πολλοῖσιν ἔτῃσιν
<rtc lang="grc" translate="no">υἱέος ἠδὲ θυγατρὸς ἀμύμονος ᾧ ἐνὶ οἴκῳ.
<rtc lang="grc" translate="no">τὴν μὲν Ἀχιλλῆος ῥηξήνορος υἱέι πέμπεν:
<rtc lang="grc" translate="no">ἐν Τροίῃ γὰρ πρῶτον ὑπέσχετο καὶ κατένευσε
<rtc lang="grc" translate="no">δωσέμεναι, τοῖσιν δὲ θεοὶ γάμον ἐξετέλειον.
<rtc lang="grc" translate="no">τὴν ἄρ' ὅ γ' ἔνθ' ἵπποισι καὶ ἅρμασι πέμπε νέεσθαι
<rtc lang="grc" translate="no">Μυρμιδόνων προτὶ ἄστυ περικλυτόν, οἷσιν ἄνασσεν.
<rtc lang="grc" translate="no">υἱέι δὲ Σπάρτηθεν Ἀλέκτορος ἤγετο κούρην,
<rtc lang="grc" translate="no">ὅς οἱ τηλύγετος γένετο κρατερὸς Μεγαπένθης
<rtc lang="grc" translate="no">ἐκ δούλης: Ἑλένῃ δὲ θεοὶ γόνον οὐκέτ' ἔφαινον,
<rtc lang="grc" translate="no">ἐπεὶ δὴ τὸ πρῶτον ἐγείνατο παῖδ' ἐρατεινήν,
<rtc lang="grc" translate="no">Ἑρμιόνην, ἣ εἶδος ἔχε χρυσέης Ἀφροδίτης.
<rtc lang="grc" translate="no">ὣς οἱ μὲν δαίνυντο καθ' ὑψερεφὲς μέγα δῶμα
<rtc lang="grc" translate="no">γείτονες ἠδὲ ἔται Μενελάου κυδαλίμοιο,
<rtc lang="grc" translate="no">τερπόμενοι: μετὰ δέ σφιν ἐμέλπετο θεῖος ἀοιδὸς
<rtc lang="grc" translate="no">φορμίζων, δοιὼ δὲ κυβιστητῆρε κατ' αὐτούς,
<rtc lang="grc" translate="no">μολπῆς ἐξάρχοντος, ἐδίνευον κατὰ μέσσους.</ruby>

<ruby>τὼ δ' αὖτ' ἐν προθύροισι δόμων αὐτώ τε καὶ ἵππω,
<rtc lang="grc" translate="no">Τηλέμαχός θ' ἥρως καὶ Νέστορος ἀγλαὸς υἱός,
<rtc lang="grc" translate="no">στῆσαν: ὁ δὲ προμολὼν ἴδετο κρείων Ἐτεωνεύς,
<rtc lang="grc" translate="no">ὀτρηρὸς θεράπων Μενελάου κυδαλίμοιο,
<rtc lang="grc" translate="no">βῆ δ' ἴμεν ἀγγελέων διὰ δώματα ποιμένι λαῶν,
<rtc lang="grc" translate="no">ἀγχοῦ δ' ἱστάμενος ἔπεα πτερόεντα προσηύδα:</ruby>

<ruby>"ξείνω δή τινε τώδε, διοτρεφὲς ὦ Μενέλαε,
<rtc lang="grc" translate="no">ἄνδρε δύω, γενεῇ δὲ Διὸς μεγάλοιο ἔικτον.
<rtc lang="grc" translate="no">ἀλλ' εἴπ', ἤ σφωιν καταλύσομεν ὠκέας ἵππους,
<rtc lang="grc" translate="no">ἦ ἄλλον πέμπωμεν ἱκανέμεν, ὅς κε φιλήσῃ."</ruby>

<ruby>τὸν δὲ μέγ' ὀχθήσας προσέφη ξανθὸς Μενέλαος:
<rtc lang="grc" translate="no">"οὐ μὲν νήπιος ἦσθα, Βοηθοί̈δη Ἐτεωνεῦ,
<rtc lang="grc" translate="no">τὸ πρίν: ἀτὰρ μὲν νῦν γε πάϊς ὣς νήπια βάζεις.
<rtc lang="grc" translate="no">ἦ μὲν δὴ νῶι ξεινήια πολλὰ φαγόντε
<rtc lang="grc" translate="no">ἄλλων ἀνθρώπων δεῦρ' ἱκόμεθ', αἴ κέ ποθι Ζεὺς
<rtc lang="grc" translate="no">ἐξοπίσω περ παύσῃ ὀιζύος. ἀλλὰ λύ' ἵππους
<rtc lang="grc" translate="no">ξείνων, ἐς δ' αὐτοὺς προτέρω ἄγε θοινηθῆναι."</ruby>

<ruby>ὣς φάθ', ὁ δὲ μεγάροιο διέσσυτο, κέκλετο δ' ἄλλους
<rtc lang="grc" translate="no">ὀτρηροὺς θεράποντας ἅμα σπέσθαι ἑοῖ αὐτῷ.
<rtc lang="grc" translate="no">οἱ δ' ἵππους μὲν λῦσαν ὑπὸ ζυγοῦ ἱδρώοντας,
<rtc lang="grc" translate="no">καὶ τοὺς μὲν κατέδησαν ἐφ' ἱππείῃσι κάπῃσι,
<rtc lang="grc" translate="no">πὰρ δ' ἔβαλον ζειάς, ἀνὰ δὲ κρῖ λευκὸν ἔμιξαν,
<rtc lang="grc" translate="no">ἅρματα δ' ἔκλιναν πρὸς ἐνώπια παμφανόωντα,
<rtc lang="grc" translate="no">αὐτοὺς δ' εἰσῆγον θεῖον δόμον. οἱ δὲ ἰδόντες
<rtc lang="grc" translate="no">θαύμαζον κατὰ δῶμα διοτρεφέος βασιλῆος:
<rtc lang="grc" translate="no">ὥς τε γὰρ ἠελίου αἴγλη πέλεν ἠὲ σελήνης
<rtc lang="grc" translate="no">δῶμα καθ' ὑψερεφὲς Μενελάου κυδαλίμοιο.
<rtc lang="grc" translate="no">αὐτὰρ ἐπεὶ τάρπησαν ὁρώμενοι ὀφθαλμοῖσιν,
<rtc lang="grc" translate="no">ἔς ῥ' ἀσαμίνθους βάντες ἐυξέστας λούσαντο.
<rtc lang="grc" translate="no">τοὺς δ' ἐπεὶ οὖν δμῳαὶ λοῦσαν καὶ χρῖσαν ἐλαίῳ,
<rtc lang="grc" translate="no">ἀμφὶ δ' ἄρα χλαίνας οὔλας βάλον ἠδὲ χιτῶνας,
<rtc lang="grc" translate="no">ἔς ῥα θρόνους ἕζοντο παρ' Ἀτρεί̈δην Μενέλαον.
<rtc lang="grc" translate="no">χέρνιβα δ' ἀμφίπολος προχόῳ ἐπέχευε φέρουσα
<rtc lang="grc" translate="no">καλῇ χρυσείῃ ὑπὲρ ἀργυρέοιο λέβητος,
<rtc lang="grc" translate="no">νίψασθαι: παρὰ δὲ ξεστὴν ἐτάνυσσε τράπεζαν.
<rtc lang="grc" translate="no">σῖτον δ' αἰδοίη ταμίη παρέθηκε φέρουσα,
<rtc lang="grc" translate="no">εἴδατα πόλλ' ἐπιθεῖσα, χαριζομένη παρεόντων.
<rtc lang="grc" translate="no">δαιτρὸς δὲ κρειῶν πίνακας παρέθηκεν ἀείρας
<rtc lang="grc" translate="no">παντοίων, παρὰ δέ σφι τίθει χρύσεια κύπελλα.
<rtc lang="grc" translate="no">τὼ καὶ δεικνύμενος προσέφη ξανθὸς Μενέλαος:</ruby>

<ruby>"σίτου θ' ἅπτεσθον καὶ χαίρετον. αὐτὰρ ἔπειτα
<rtc lang="grc" translate="no">δείπνου πασσαμένω εἰρησόμεθ', οἵ τινές ἐστον
<rtc lang="grc" translate="no">ἀνδρῶν: οὐ γὰρ σφῷν γε γένος ἀπόλωλε τοκήων,
<rtc lang="grc" translate="no">ἀλλ' ἀνδρῶν γένος ἐστὲ διοτρεφέων βασιλήων
<rtc lang="grc" translate="no">σκηπτούχων, ἐπεὶ οὔ κε κακοὶ τοιούσδε τέκοιεν."</ruby>

<ruby>ὣς φάτο, καί σφιν νῶτα βοὸς παρὰ πίονα θῆκεν
<rtc lang="grc" translate="no">ὄπτ' ἐν χερσὶν ἑλών, τά ῥά οἱ γέρα πάρθεσαν αὐτῷ.
<rtc lang="grc" translate="no">οἱ δ' ἐπ' ὀνείαθ' ἑτοῖμα προκείμενα χεῖρας ἴαλλον.
<rtc lang="grc" translate="no">αὐτὰρ ἐπεὶ πόσιος καὶ ἐδητύος ἐξ ἔρον ἕντο,
<rtc lang="grc" translate="no">δὴ τότε Τηλέμαχος προσεφώνεε Νέστορος υἱόν,
<rtc lang="grc" translate="no">ἄγχι σχὼν κεφαλήν, ἵνα μὴ πευθοίαθ' οἱ ἄλλοι:</ruby>

<ruby>"φράζεο, Νεστορίδη, τῷ ἐμῷ κεχαρισμένε θυμῷ,
<rtc lang="grc" translate="no">χαλκοῦ τε στεροπὴν κὰδ δώματα ἠχήεντα
<rtc lang="grc" translate="no">χρυσοῦ τ' ἠλέκτρου τε καὶ ἀργύρου ἠδ' ἐλέφαντος.
<rtc lang="grc" translate="no">Ζηνός που τοιήδε γ' Ὀλυμπίου ἔνδοθεν αὐλή,
<rtc lang="grc" translate="no">ὅσσα τάδ' ἄσπετα πολλά: σέβας μ' ἔχει εἰσορόωντα."</ruby>

<ruby>τοῦ δ' ἀγορεύοντος ξύνετο ξανθὸς Μενέλαος,
<rtc lang="grc" translate="no">καί σφεας φωνήσας ἔπεα πτερόεντα προσηύδα:</ruby>

<ruby>"τέκνα φίλ', ἦ τοι Ζηνὶ βροτῶν οὐκ ἄν τις ἐρίζοι:
<rtc lang="grc" translate="no">ἀθάνατοι γὰρ τοῦ γε δόμοι καὶ κτήματ' ἔασιν:
<rtc lang="grc" translate="no">ἀνδρῶν δ' ἤ κέν τίς μοι ἐρίσσεται, ἠὲ καὶ οὐκί,
<rtc lang="grc" translate="no">κτήμασιν. ἦ γὰρ πολλὰ παθὼν καὶ πόλλ' ἐπαληθεὶς
<rtc lang="grc" translate="no">ἠγαγόμην ἐν νηυσὶ καὶ ὀγδοάτῳ ἔτει ἦλθον,
<rtc lang="grc" translate="no">Κύπρον Φοινίκην τε καὶ Αἰγυπτίους ἐπαληθείς,
<rtc lang="grc" translate="no">Αἰθίοπάς θ' ἱκόμην καὶ Σιδονίους καὶ Ἐρεμβοὺς
<rtc lang="grc" translate="no">καὶ Λιβύην, ἵνα τ' ἄρνες ἄφαρ κεραοὶ τελέθουσι.
<rtc lang="grc" translate="no">τρὶς γὰρ τίκτει μῆλα τελεσφόρον εἰς ἐνιαυτόν.
<rtc lang="grc" translate="no">ἔνθα μὲν οὔτε ἄναξ ἐπιδευὴς οὔτε τι ποιμὴν
<rtc lang="grc" translate="no">τυροῦ καὶ κρειῶν οὐδὲ γλυκεροῖο γάλακτος,
<rtc lang="grc" translate="no">ἀλλ' αἰεὶ παρέχουσιν ἐπηετανὸν γάλα θῆσθαι.
<rtc lang="grc" translate="no">ἧος ἐγὼ περὶ κεῖνα πολὺν βίοτον συναγείρων
<rtc lang="grc" translate="no">ἠλώμην, τῆός μοι ἀδελφεὸν ἄλλος ἔπεφνεν
<rtc lang="grc" translate="no">λάθρῃ, ἀνωιστί, δόλῳ οὐλομένης ἀλόχοιο:
<rtc lang="grc" translate="no">ὣς οὔ τοι χαίρων τοῖσδε κτεάτεσσιν ἀνάσσω.
<rtc lang="grc" translate="no">καὶ πατέρων τάδε μέλλετ' ἀκουέμεν, οἵ τινες ὑμῖν
<rtc lang="grc" translate="no">εἰσίν, ἐπεὶ μάλα πολλὰ πάθον, καὶ ἀπώλεσα οἶκον
<rtc lang="grc" translate="no">εὖ μάλα ναιετάοντα, κεχανδότα πολλὰ καὶ ἐσθλά.
<rtc lang="grc" translate="no">ὧν ὄφελον τριτάτην περ ἔχων ἐν δώμασι μοῖραν
<rtc lang="grc" translate="no">ναίειν, οἱ δ' ἄνδρες σόοι ἔμμεναι, οἳ τότ' ὄλοντο
<rtc lang="grc" translate="no">Τροίῃ ἐν εὐρείῃ ἑκὰς Ἄργεος ἱπποβότοιο.
<rtc lang="grc" translate="no">ἀλλ' ἔμπης πάντας μὲν ὀδυρόμενος καὶ ἀχεύων
<rtc lang="grc" translate="no">πολλάκις ἐν μεγάροισι καθήμενος ἡμετέροισιν
<rtc lang="grc" translate="no">ἄλλοτε μέν τε γόῳ φρένα τέρπομαι, ἄλλοτε δ' αὖτε
<rtc lang="grc" translate="no">παύομαι: αἰψηρὸς δὲ κόρος κρυεροῖο γόοιο.
<rtc lang="grc" translate="no">τῶν πάντων οὐ τόσσον ὀδύρομαι, ἀχνύμενός περ,
<rtc lang="grc" translate="no">ὡς ἑνός, ὅς τέ μοι ὕπνον ἀπεχθαίρει καὶ ἐδωδὴν
<rtc lang="grc" translate="no">μνωομένῳ, ἐπεὶ οὔ τις Ἀχαιῶν τόσσ' ἐμόγησεν,
<rtc lang="grc" translate="no">ὅσσ' Ὀδυσεὺς ἐμόγησε καὶ ἤρατο. τῷ δ' ἄρ' ἔμελλεν
<rtc lang="grc" translate="no">αὐτῷ κήδε' ἔσεσθαι, ἐμοὶ δ' ἄχος αἰὲν ἄλαστον
<rtc lang="grc" translate="no">κείνου, ὅπως δὴ δηρὸν ἀποίχεται, οὐδέ τι ἴδμεν,
<rtc lang="grc" translate="no">ζώει ὅ γ' ἦ τέθνηκεν. ὀδύρονταί νύ που αὐτὸν
<rtc lang="grc" translate="no">Λαέρτης θ' ὁ γέρων καὶ ἐχέφρων Πηνελόπεια
<rtc lang="grc" translate="no">Τηλέμαχός θ', ὃν ἔλειπε νέον γεγαῶτ' ἐνὶ οἴκῳ."</ruby>

<ruby>ὣς φάτο, τῷ δ' ἄρα πατρὸς ὑφ' ἵμερον ὦρσε γόοιο.
<rtc lang="grc" translate="no">δάκρυ δ' ἀπὸ βλεφάρων χαμάδις βάλε πατρὸς ἀκούσας,
<rtc lang="grc" translate="no">χλαῖναν πορφυρέην ἄντ' ὀφθαλμοῖιν ἀνασχὼν
<rtc lang="grc" translate="no">ἀμφοτέρῃσιν χερσί. νόησε δέ μιν Μενέλαος,
<rtc lang="grc" translate="no">μερμήριξε δ' ἔπειτα κατὰ φρένα καὶ κατὰ θυμόν,
<rtc lang="grc" translate="no">ἠέ μιν αὐτὸν πατρὸς ἐάσειε μνησθῆναι
<rtc lang="grc" translate="no">ἦ πρῶτ' ἐξερέοιτο ἕκαστά τε πειρήσαιτο.</ruby>

<ruby>ἧος ὁ ταῦθ' ὥρμαινε κατὰ φρένα καὶ κατὰ θυμόν,
<rtc lang="grc" translate="no">ἐκ δ' Ἑλένη θαλάμοιο θυώδεος ὑψορόφοιο
<rtc lang="grc" translate="no">ἤλυθεν Ἀρτέμιδι χρυσηλακάτῳ ἐικυῖα.
<rtc lang="grc" translate="no">τῇ δ' ἄρ' ἅμ' Ἀδρήστη κλισίην εὔτυκτον ἔθηκεν,
<rtc lang="grc" translate="no">Ἀλκίππη δὲ τάπητα φέρεν μαλακοῦ ἐρίοιο,
<rtc lang="grc" translate="no">Φυλὼ δ' ἀργύρεον τάλαρον φέρε, τόν οἱ ἔθηκεν
<rtc lang="grc" translate="no">Ἀλκάνδρη, Πολύβοιο δάμαρ, ὃς ἔναι' ἐνὶ Θήβῃς
<rtc lang="grc" translate="no">Αἰγυπτίῃς, ὅθι πλεῖστα δόμοις ἐν κτήματα κεῖται:
<rtc lang="grc" translate="no">ὃς Μενελάῳ δῶκε δύ' ἀργυρέας ἀσαμίνθους,
<rtc lang="grc" translate="no">δοιοὺς δὲ τρίποδας, δέκα δὲ χρυσοῖο τάλαντα.
<rtc lang="grc" translate="no">χωρὶς δ' αὖθ' Ἑλένῃ ἄλοχος πόρε κάλλιμα δῶρα:
<rtc lang="grc" translate="no">χρυσέην τ' ἠλακάτην τάλαρόν θ' ὑπόκυκλον ὄπασσεν
<rtc lang="grc" translate="no">ἀργύρεον, χρυσῷ δ' ἐπὶ χείλεα κεκράαντο.
<rtc lang="grc" translate="no">τόν ῥά οἱ ἀμφίπολος Φυλὼ παρέθηκε φέρουσα
<rtc lang="grc" translate="no">νήματος ἀσκητοῖο βεβυσμένον: αὐτὰρ ἐπ' αὐτῷ
<rtc lang="grc" translate="no">ἠλακάτη τετάνυστο ἰοδνεφὲς εἶρος ἔχουσα.
<rtc lang="grc" translate="no">ἕζετο δ' ἐν κλισμῷ, ὑπὸ δὲ θρῆνυς ποσὶν ἦεν.
<rtc lang="grc" translate="no">αὐτίκα δ' ἥ γ' ἐπέεσσι πόσιν ἐρέεινεν ἕκαστα:</ruby>

<ruby>"ἴδμεν δή, Μενέλαε διοτρεφές, οἵ τινες οἵδε
<rtc lang="grc" translate="no">ἀνδρῶν εὐχετόωνται ἱκανέμεν ἡμέτερον δῶ;
<rtc lang="grc" translate="no">ψεύσομαι ἦ ἔτυμον ἐρέω; κέλεται δέ με θυμός.
<rtc lang="grc" translate="no">οὐ γάρ πώ τινά φημι ἐοικότα ὧδε ἰδέσθαι
<rtc lang="grc" translate="no">οὔτ' ἄνδρ' οὔτε γυναῖκα, σέβας μ' ἔχει εἰσορόωσαν,
<rtc lang="grc" translate="no">ὡς ὅδ' Ὀδυσσῆος μεγαλήτορος υἷι ἔοικε,
<rtc lang="grc" translate="no">Τηλεμάχῳ, τὸν ἔλειπε νέον γεγαῶτ' ἐνὶ οἴκῳ
<rtc lang="grc" translate="no">κεῖνος ἀνήρ, ὅτ' ἐμεῖο κυνώπιδος εἵνεκ' Ἀχαιοὶ
<rtc lang="grc" translate="no">ἤλθεθ' ὑπὸ Τροίην πόλεμον θρασὺν ὁρμαίνοντες."
<rtc lang="grc" translate="no">τὴν δ' ἀπαμειβόμενος προσέφη ξανθὸς Μενέλαος:
<rtc lang="grc" translate="no">"οὕτω νῦν καὶ ἐγὼ νοέω, γύναι, ὡς σὺ ἐίσκεις:
<rtc lang="grc" translate="no">κείνου γὰρ τοιοίδε πόδες τοιαίδε τε χεῖρες
<rtc lang="grc" translate="no">ὀφθαλμῶν τε βολαὶ κεφαλή τ' ἐφύπερθέ τε χαῖται.
<rtc lang="grc" translate="no">καὶ νῦν ἦ τοι ἐγὼ μεμνημένος ἀμφ' Ὀδυσῆι
<rtc lang="grc" translate="no">μυθεόμην, ὅσα κεῖνος ὀιζύσας ἐμόγησεν
<rtc lang="grc" translate="no">ἀμφ' ἐμοί, αὐτὰρ ὁ πικρὸν ὑπ' ὀφρύσι δάκρυον εἶβε,
<rtc lang="grc" translate="no">χλαῖναν πορφυρέην ἄντ' ὀφθαλμοῖιν ἀνασχών."</ruby>

<ruby>τὸν δ' αὖ Νεστορίδης Πεισίστρατος ἀντίον ηὔδα:
<rtc lang="grc" translate="no">"Ἀτρεί̈δη Μενέλαε διοτρεφές, ὄρχαμε λαῶν,
<rtc lang="grc" translate="no">κείνου μέν τοι ὅδ' υἱὸς ἐτήτυμον, ὡς ἀγορεύεις:
<rtc lang="grc" translate="no">ἀλλὰ σαόφρων ἐστί, νεμεσσᾶται δ' ἐνὶ θυμῷ
<rtc lang="grc" translate="no">ὧδ' ἐλθὼν τὸ πρῶτον ἐπεσβολίας ἀναφαίνειν
<rtc lang="grc" translate="no">ἄντα σέθεν, τοῦ νῶι θεοῦ ὣς τερπόμεθ' αὐδῇ.
<rtc lang="grc" translate="no">αὐτὰρ ἐμὲ προέηκε Γερήνιος ἱππότα Νέστωρ
<rtc lang="grc" translate="no">τῷ ἅμα πομπὸν ἕπεσθαι: ἐέλδετο γάρ σε ἰδέσθαι,
<rtc lang="grc" translate="no">ὄφρα οἱ ἤ τι ἔπος ὑποθήσεαι ἠέ τι ἔργον.
<rtc lang="grc" translate="no">πολλὰ γὰρ ἄλγε' ἔχει πατρὸς πάϊς οἰχομένοιο
<rtc lang="grc" translate="no">ἐν μεγάροις, ᾧ μὴ ἄλλοι ἀοσσητῆρες ἔωσιν,
<rtc lang="grc" translate="no">ὡς νῦν Τηλεμάχῳ ὁ μὲν οἴχεται, οὐδέ οἱ ἄλλοι
<rtc lang="grc" translate="no">εἴσ' οἵ κεν κατὰ δῆμον ἀλάλκοιεν κακότητα."</ruby>

<ruby>τὸν δ' ἀπαμειβόμενος προσέφη ξανθὸς Μενέλαος:
<rtc lang="grc" translate="no">"ὢ πόποι, ἦ μάλα δὴ φίλου ἀνέρος υἱὸς ἐμὸν δῶ
<rtc lang="grc" translate="no">ἵκεθ', ὃς εἵνεκ' ἐμεῖο πολέας ἐμόγησεν ἀέθλους:
<rtc lang="grc" translate="no">καί μιν ἔφην ἐλθόντα φιλησέμεν ἔξοχον ἄλλων
<rtc lang="grc" translate="no">Ἀργείων, εἰ νῶιν ὑπεὶρ ἅλα νόστον ἔδωκε
<rtc lang="grc" translate="no">νηυσὶ θοῇσι γενέσθαι Ὀλύμπιος εὐρύοπα Ζεύς.
<rtc lang="grc" translate="no">καί κέ οἱ Ἄργεϊ νάσσα πόλιν καὶ δώματ' ἔτευξα,
<rtc lang="grc" translate="no">ἐξ Ἰθάκης ἀγαγὼν σὺν κτήμασι καὶ τέκεϊ ᾧ
<rtc lang="grc" translate="no">καὶ πᾶσιν λαοῖσι, μίαν πόλιν ἐξαλαπάξας,
<rtc lang="grc" translate="no">αἳ περιναιετάουσιν, ἀνάσσονται δ' ἐμοὶ αὐτῷ.
<rtc lang="grc" translate="no">καί κε θάμ' ἐνθάδ' ἐόντες ἐμισγόμεθ': οὐδέ κεν ἡμέας
<rtc lang="grc" translate="no">ἄλλο διέκρινεν φιλέοντέ τε τερπομένω τε,
<rtc lang="grc" translate="no">πρίν γ' ὅτε δὴ θανάτοιο μέλαν νέφος ἀμφεκάλυψεν.
<rtc lang="grc" translate="no">ἀλλὰ τὰ μέν που μέλλεν ἀγάσσεσθαι θεὸς αὐτός,
<rtc lang="grc" translate="no">ὃς κεῖνον δύστηνον ἀνόστιμον οἶον ἔθηκεν."
<rtc lang="grc" translate="no">ὣς φάτο, τοῖσι δὲ πᾶσιν ὑφ' ἵμερον ὦρσε γόοιο.
<rtc lang="grc" translate="no">κλαῖε μὲν Ἀργείη Ἑλένη, Διὸς ἐκγεγαυῖα,
<rtc lang="grc" translate="no">κλαῖε δὲ Τηλέμαχός τε καὶ Ἀτρεί̈δης Μενέλαος,
<rtc lang="grc" translate="no">οὐδ' ἄρα Νέστορος υἱὸς ἀδακρύτω ἔχεν ὄσσε:
<rtc lang="grc" translate="no">μνήσατο γὰρ κατὰ θυμὸν ἀμύμονος Ἀντιλόχοιο,
<rtc lang="grc" translate="no">τόν ῥ' Ἠοῦς ἔκτεινε φαεινῆς ἀγλαὸς υἱός:
<rtc lang="grc" translate="no">τοῦ ὅ γ' ἐπιμνησθεὶς ἔπεα πτερόεντ' ἀγόρευεν:</ruby>

<ruby>"Ἀτρεί̈δη, περὶ μέν σε βροτῶν πεπνυμένον εἶναι
<rtc lang="grc" translate="no">Νέστωρ φάσχ' ὁ γέρων, ὅτ' ἐπιμνησαίμεθα σεῖο
<rtc lang="grc" translate="no">οἷσιν ἐνὶ μεγάροισι, καὶ ἀλλήλους ἐρέοιμεν.
<rtc lang="grc" translate="no">καὶ νῦν, εἴ τί που ἔστι, πίθοιό μοι: οὐ γὰρ ἐγώ γε
<rtc lang="grc" translate="no">τέρπομ' ὀδυρόμενος μεταδόρπιος, ἀλλὰ καὶ ἠὼς
<rtc lang="grc" translate="no">ἔσσεται ἠριγένεια: νεμεσσῶμαί γε μὲν οὐδὲν
<rtc lang="grc" translate="no">κλαίειν ὅς κε θάνῃσι βροτῶν καὶ πότμον ἐπίσπῃ.
<rtc lang="grc" translate="no">τοῦτό νυ καὶ γέρας οἶον ὀιζυροῖσι βροτοῖσιν,
<rtc lang="grc" translate="no">κείρασθαί τε κόμην βαλέειν τ' ἀπὸ δάκρυ παρειῶν.
<rtc lang="grc" translate="no">καὶ γὰρ ἐμὸς τέθνηκεν ἀδελφεός, οὔ τι κάκιστος
<rtc lang="grc" translate="no">Ἀργείων: μέλλεις δὲ σὺ ἴδμεναι: οὐ γὰρ ἐγώ γε
<rtc lang="grc" translate="no">ἤντησ' οὐδὲ ἴδον: περὶ δ' ἄλλων φασὶ γενέσθαι
<rtc lang="grc" translate="no">Ἀντίλοχον, πέρι μὲν θείειν ταχὺν ἠδὲ μαχητήν."</ruby>

<ruby>τὸν δ' ἀπαμειβόμενος προσέφη ξανθὸς Μενέλαος:
<rtc lang="grc" translate="no">"ὦ φίλ', ἐπεὶ τόσα εἶπες, ὅσ' ἂν πεπνυμένος ἀνὴρ
<rtc lang="grc" translate="no">εἴποι καὶ ῥέξειε, καὶ ὃς προγενέστερος εἴη:
<rtc lang="grc" translate="no">τοίου γὰρ καὶ πατρός, ὃ καὶ πεπνυμένα βάζεις,
<rtc lang="grc" translate="no">ῥεῖα δ' ἀρίγνωτος γόνος ἀνέρος ᾧ τε Κρονίων
<rtc lang="grc" translate="no">ὄλβον ἐπικλώσῃ γαμέοντί τε γεινομένῳ τε,
<rtc lang="grc" translate="no">ὡς νῦν Νέστορι δῶκε διαμπερὲς ἤματα πάντα
<rtc lang="grc" translate="no">αὐτὸν μὲν λιπαρῶς γηρασκέμεν ἐν μεγάροισιν,
<rtc lang="grc" translate="no">υἱέας αὖ πινυτούς τε καὶ ἔγχεσιν εἶναι ἀρίστους.
<rtc lang="grc" translate="no">ἡμεῖς δὲ κλαυθμὸν μὲν ἐάσομεν, ὃς πρὶν ἐτύχθη,
<rtc lang="grc" translate="no">δόρπου δ' ἐξαῦτις μνησώμεθα, χερσὶ δ' ἐφ' ὕδωρ
<rtc lang="grc" translate="no">χευάντων. μῦθοι δὲ καὶ ἠῶθέν περ ἔσονται
<rtc lang="grc" translate="no">Τηλεμάχῳ καὶ ἐμοὶ διαειπέμεν ἀλλήλοισιν."</ruby>

<ruby>ὣς ἔφατ', Ἀσφαλίων δ' ἄρ ὕδωρ ἐπὶ χεῖρας ἔχευεν,
<rtc lang="grc" translate="no">ὀτρηρὸς θεράπων Μενελάου κυδαλίμοιο.
<rtc lang="grc" translate="no">οἱ δ' ἐπ' ὀνείαθ' ἑτοῖμα προκείμενα χεῖρας ἴαλλον.</ruby>

<ruby>ἔνθ' αὖτ' ἄλλ' ἐνόησ' Ἑλένη Διὸς ἐκγεγαυῖα:
<rtc lang="grc" translate="no">αὐτίκ' ἄρ' εἰς οἶνον βάλε φάρμακον, ἔνθεν ἔπινον,
<rtc lang="grc" translate="no">νηπενθές τ' ἄχολόν τε, κακῶν ἐπίληθον ἁπάντων.
<rtc lang="grc" translate="no">ὃς τὸ καταβρόξειεν, ἐπὴν κρητῆρι μιγείη,
<rtc lang="grc" translate="no">οὔ κεν ἐφημέριός γε βάλοι κατὰ δάκρυ παρειῶν,
<rtc lang="grc" translate="no">οὐδ' εἴ οἱ κατατεθναίη μήτηρ τε πατήρ τε,
<rtc lang="grc" translate="no">οὐδ' εἴ οἱ προπάροιθεν ἀδελφεὸν ἢ φίλον υἱὸν
<rtc lang="grc" translate="no">χαλκῷ δηιόῳεν, ὁ δ' ὀφθαλμοῖσιν ὁρῷτο.
<rtc lang="grc" translate="no">τοῖα Διὸς θυγάτηρ ἔχε φάρμακα μητιόεντα,
<rtc lang="grc" translate="no">ἐσθλά, τά οἱ Πολύδαμνα πόρεν, Θῶνος παράκοιτις
<rtc lang="grc" translate="no">Αἰγυπτίη, τῇ πλεῖστα φέρει ζείδωρος ἄρουρα
<rtc lang="grc" translate="no">φάρμακα, πολλὰ μὲν ἐσθλὰ μεμιγμένα πολλὰ δὲ λυγρά:
<rtc lang="grc" translate="no">ἰητρὸς δὲ ἕκαστος ἐπιστάμενος περὶ πάντων
<rtc lang="grc" translate="no">ἀνθρώπων: ἦ γὰρ Παιήονός εἰσι γενέθλης.
<rtc lang="grc" translate="no">αὐτὰρ ἐπεί ῥ' ἐνέηκε κέλευσέ τε οἰνοχοῆσαι,
<rtc lang="grc" translate="no">ἐξαῦτις μύθοισιν ἀμειβομένη προσέειπεν:</ruby>

<ruby>"Ἀτρεί̈δη Μενέλαε διοτρεφὲς ἠδὲ καὶ οἵδε
<rtc lang="grc" translate="no">ἀνδρῶν ἐσθλῶν παῖδες: ἀτὰρ θεὸς ἄλλοτε ἄλλῳ
<rtc lang="grc" translate="no">Ζεὺς ἀγαθόν τε κακόν τε διδοῖ: δύναται γὰρ ἅπαντα:
<rtc lang="grc" translate="no">ἦ τοι νῦν δαίνυσθε καθήμενοι ἐν μεγάροισι
<rtc lang="grc" translate="no">καὶ μύθοις τέρπεσθε: ἐοικότα γὰρ καταλέξω.
<rtc lang="grc" translate="no">πάντα μὲν οὐκ ἂν ἐγὼ μυθήσομαι οὐδ' ὀνομήνω,
<rtc lang="grc" translate="no">ὅσσοι Ὀδυσσῆος ταλασίφρονός εἰσιν ἄεθλοι:
<rtc lang="grc" translate="no">ἀλλ' οἷον τόδ' ἔρεξε καὶ ἔτλη καρτερὸς ἀνὴρ
<rtc lang="grc" translate="no">δήμῳ ἔνι Τρώων, ὅθι πάσχετε πήματ' Ἀχαιοί.
<rtc lang="grc" translate="no">αὐτόν μιν πληγῇσιν ἀεικελίῃσι δαμάσσας,
<rtc lang="grc" translate="no">σπεῖρα κάκ' ἀμφ' ὤμοισι βαλών, οἰκῆι ἐοικώς,
<rtc lang="grc" translate="no">ἀνδρῶν δυσμενέων κατέδυ πόλιν εὐρυάγυιαν:
<rtc lang="grc" translate="no">ἄλλῳ δ' αὐτὸν φωτὶ κατακρύπτων ἤισκε,
<rtc lang="grc" translate="no">δέκτῃ, ὃς οὐδὲν τοῖος ἔην ἐπὶ νηυσὶν Ἀχαιῶν.
<rtc lang="grc" translate="no">τῷ ἴκελος κατέδυ Τρώων πόλιν, οἱ δ' ἀβάκησαν
<rtc lang="grc" translate="no">πάντες: ἐγὼ δέ μιν οἴη ἀνέγνων τοῖον ἐόντα,
<rtc lang="grc" translate="no">καί μιν ἀνηρώτων: ὁ δὲ κερδοσύνῃ ἀλέεινεν.
<rtc lang="grc" translate="no">ἀλλ' ὅτε δή μιν ἐγὼ λόεον καὶ χρῖον ἐλαίῳ,
<rtc lang="grc" translate="no">ἀμφὶ δὲ εἵματα ἕσσα καὶ ὤμοσα καρτερὸν ὅρκον
<rtc lang="grc" translate="no">μὴ μὲν πρὶν Ὀδυσῆα μετὰ Τρώεσσ' ἀναφῆναι,
<rtc lang="grc" translate="no">πρίν γε τὸν ἐς νῆάς τε θοὰς κλισίας τ' ἀφικέσθαι,
<rtc lang="grc" translate="no">καὶ τότε δή μοι πάντα νόον κατέλεξεν Ἀχαιῶν.
<rtc lang="grc" translate="no">πολλοὺς δὲ Τρώων κτείνας ταναήκεϊ χαλκῷ
<rtc lang="grc" translate="no">ἦλθε μετ' Ἀργείους, κατὰ δὲ φρόνιν ἤγαγε πολλήν.
<rtc lang="grc" translate="no">ἔνθ' ἄλλαι Τρῳαὶ λίγ' ἐκώκυον: αὐτὰρ ἐμὸν κῆρ
<rtc lang="grc" translate="no">χαῖρ', ἐπεὶ ἤδη μοι κραδίη τέτραπτο νέεσθαι
<rtc lang="grc" translate="no">ἂψ οἶκόνδ', ἄτην δὲ μετέστενον, ἣν Ἀφροδίτη
<rtc lang="grc" translate="no">δῶχ', ὅτε μ' ἤγαγε κεῖσε φίλης ἀπὸ πατρίδος αἴης,
<rtc lang="grc" translate="no">παῖδά τ' ἐμὴν νοσφισσαμένην θάλαμόν τε πόσιν τε
<rtc lang="grc" translate="no">οὔ τευ δευόμενον, οὔτ' ἂρ φρένας οὔτε τι εἶδος."</ruby>

<ruby>
<rtc lang="grc" translate="no">τὴν δ' ἀπαμειβόμενος προσέφη ξανθὸς Μενέλαος:
<rtc lang="grc" translate="no">"ναὶ δὴ ταῦτά γε πάντα, γύναι, κατὰ μοῖραν ἔειπες.
<rtc lang="grc" translate="no">ἤδη μὲν πολέων ἐδάην βουλήν τε νόον τε
<rtc lang="grc" translate="no">ἀνδρῶν ἡρώων, πολλὴν δ' ἐπελήλυθα γαῖαν:
<rtc lang="grc" translate="no">ἀλλ' οὔ πω τοιοῦτον ἐγὼν ἴδον ὀφθαλμοῖσιν,
<rtc lang="grc" translate="no">οἷν Ὀδυσσῆος ταλασίφρονος ἔσκε φίλον κῆρ.
<rtc lang="grc" translate="no">οἷον καὶ τόδ' ἔρεξε καὶ ἔτλη καρτερὸς ἀνὴρ
<rtc lang="grc" translate="no">ἵππῳ ἔνι ξεστῷ, ἵν' ἐνήμεθα πάντες ἄριστοι
<rtc lang="grc" translate="no">Ἀργείων Τρώεσσι φόνον καὶ κῆρα φέροντες.
<rtc lang="grc" translate="no">ἦλθες ἔπειτα σὺ κεῖσε: κελευσέμεναι δέ σ' ἔμελλε
<rtc lang="grc" translate="no">δαίμων, ὃς Τρώεσσιν ἐβούλετο κῦδος ὀρέξαι:
<rtc lang="grc" translate="no">καί τοι Δηί̈φοβος θεοείκελος ἕσπετ' ἰούσῃ.
<rtc lang="grc" translate="no">τρὶς δὲ περίστειξας κοῖλον λόχον ἀμφαφόωσα,
<rtc lang="grc" translate="no">ἐκ δ' ὀνομακλήδην Δαναῶν ὀνόμαζες ἀρίστους,
<rtc lang="grc" translate="no">πάντων Ἀργείων φωνὴν ἴσκουσ' ἀλόχοισιν.
<rtc lang="grc" translate="no">αὐτὰρ ἐγὼ καὶ Τυδεί̈δης καὶ δῖος Ὀδυσσεὺς
<rtc lang="grc" translate="no">ἥμενοι ἐν μέσσοισιν ἀκούσαμεν ὡς ἐβόησας.
<rtc lang="grc" translate="no">νῶι μὲν ἀμφοτέρω μενεήναμεν ὁρμηθέντε
<rtc lang="grc" translate="no">ἢ ἐξελθέμεναι, ἢ ἔνδοθεν αἶψ' ὑπακοῦσαι:
<rtc lang="grc" translate="no">ἀλλ' Ὀδυσεὺς κατέρυκε καὶ ἔσχεθεν ἱεμένω περ.
<rtc lang="grc" translate="no">ἔνθ' ἄλλοι μὲν πάντες ἀκὴν ἔσαν υἷες Ἀχαιῶν,
<rtc lang="grc" translate="no">Ἄντικλος δὲ σέ γ' οἶος ἀμείψασθαι ἐπέεσσιν
<rtc lang="grc" translate="no">ἤθελεν. ἀλλ' Ὀδυσεὺς ἐπὶ μάστακα χερσὶ πίεζεν
<rtc lang="grc" translate="no">νωλεμέως κρατερῇσι, σάωσε δὲ πάντας Ἀχαιούς:
<rtc lang="grc" translate="no">τόφρα δ' ἔχ', ὄφρα σε νόσφιν ἀπήγαγε Παλλὰς Ἀθήνη."</ruby>

<ruby>τὸν δ' αὖ Τηλέμαχος πεπνυμένος ἀντίον ηὔδα:
<rtc lang="grc" translate="no">"Ἀτρεί̈δη Μενέλαε διοτρεφές, ὄρχαμε λαῶν,
<rtc lang="grc" translate="no">ἄλγιον: οὐ γάρ οἵ τι τάδ' ἤρκεσε λυγρὸν ὄλεθρον,
<rtc lang="grc" translate="no">οὐδ' εἴ οἱ κραδίη γε σιδηρέη ἔνδοθεν ἦεν.
<rtc lang="grc" translate="no">ἀλλ' ἄγετ' εἰς εὐνὴν τράπεθ' ἡμέας, ὄφρα καὶ ἤδη
<rtc lang="grc" translate="no">ὕπνῳ ὕπο γλυκερῷ ταρπώμεθα κοιμηθέντες."</ruby>

<ruby>ὣς ἔφατ', Ἀργείη δ' Ἑλένη δμῳῇσι κέλευσεν
<rtc lang="grc" translate="no">δέμνι' ὑπ' αἰθούσῃ θέμεναι καὶ ῥήγεα καλὰ
<rtc lang="grc" translate="no">πορφύρε' ἐμβαλέειν στορέσαι τ' ἐφύπερθε τάπητας,
<rtc lang="grc" translate="no">χλαίνας τ' ἐνθέμεναι οὔλας καθύπερθεν ἕσασθαι.
<rtc lang="grc" translate="no">αἱ δ' ἴσαν ἐκ μεγάροιο δάος μετὰ χερσὶν ἔχουσαι,
<rtc lang="grc" translate="no">δέμνια δὲ στόρεσαν: ἐκ δὲ ξείνους ἄγε κῆρυξ.
<rtc lang="grc" translate="no">οἱ μὲν ἄρ' ἐν προδόμῳ δόμου αὐτόθι κοιμήσαντο,
<rtc lang="grc" translate="no">Τηλέμαχός θ' ἥρως καὶ Νέστορος ἀγλαὸς υἱός:
<rtc lang="grc" translate="no">Ἀτρεί̈δης δὲ καθεῦδε μυχῷ δόμου ὑψηλοῖο,
<rtc lang="grc" translate="no">πὰρ δ' Ἑλένη τανύπεπλος ἐλέξατο, δῖα γυναικῶν.</ruby>

<ruby>ἦμος δ' ἠριγένεια φάνη ῥοδοδάκτυλος Ἠώς,
<rtc lang="grc" translate="no">ὤρνυτ' ἄρ' ἐξ εὐνῆφι βοὴν ἀγαθὸς Μενέλαος
<rtc lang="grc" translate="no">εἵματα ἑσσάμενος, περὶ δὲ ξίφος ὀξὺ θέτ' ὤμῳ,
<rtc lang="grc" translate="no">ποσσὶ δ' ὑπὸ λιπαροῖσιν ἐδήσατο καλὰ πέδιλα,
<rtc lang="grc" translate="no">βῆ δ' ἴμεν ἐκ θαλάμοιο θεῷ ἐναλίγκιος ἄντην,
<rtc lang="grc" translate="no">Τηλεμάχῳ δὲ παρῖζεν, ἔπος τ' ἔφατ' ἔκ τ' ὀνόμαζεν:</ruby>

<ruby>"τίπτε δέ σε χρειὼ δεῦρ' ἤγαγε, Τηλέμαχ' ἥρως,
<rtc lang="grc" translate="no">ἐς Λακεδαίμονα δῖαν, ἐπ' εὐρέα νῶτα θαλάσσης;
<rtc lang="grc" translate="no">δήμιον ἦ ἴδιον; τόδε μοι νημερτὲς ἐνίσπες."</ruby>

<ruby>τὸν δ' αὖ Τηλέμαχος πεπνυμένος ἀντίον ηὔδα:
<rtc lang="grc" translate="no">"Ἀτρεί̈δη Μενέλαε διοτρεφές, ὄρχαμε λαῶν,
<rtc lang="grc" translate="no">ἤλυθον, εἴ τινά μοι κληηδόνα πατρὸς ἐνίσποις.
<rtc lang="grc" translate="no">ἐσθίεταί μοι οἶκος, ὄλωλε δὲ πίονα ἔργα,
<rtc lang="grc" translate="no">δυσμενέων δ' ἀνδρῶν πλεῖος δόμος, οἵ τέ μοι αἰεὶ
<rtc lang="grc" translate="no">μῆλ' ἁδινὰ σφάζουσι καὶ εἰλίποδας ἕλικας βοῦς,
<rtc lang="grc" translate="no">μητρὸς ἐμῆς μνηστῆρες ὑπέρβιον ὕβριν ἔχοντες.
<rtc lang="grc" translate="no">τοὔνεκα νῦν τὰ σὰ γούναθ' ἱκάνομαι, αἴ κ' ἐθέλῃσθα
<rtc lang="grc" translate="no">κείνου λυγρὸν ὄλεθρον ἐνισπεῖν, εἴ που ὄπωπας
<rtc lang="grc" translate="no">ὀφθαλμοῖσι τεοῖσιν ἢ ἄλλου μῦθον ἄκουσας
<rtc lang="grc" translate="no">πλαζομένου: περὶ γάρ μιν ὀιζυρὸν τέκε μήτηρ.
<rtc lang="grc" translate="no">μηδέ τί μ' αἰδόμενος μειλίσσεο μηδ' ἐλεαίρων,
<rtc lang="grc" translate="no">ἀλλ' εὖ μοι κατάλεξον ὅπως ἤντησας ὀπωπῆς.
<rtc lang="grc" translate="no">λίσσομαι, εἴ ποτέ τοί τι πατὴρ ἐμός, ἐσθλὸς Ὀδυσσεὺς
<rtc lang="grc" translate="no">ἢ ἔπος ἠέ τι ἔργον ὑποστὰς ἐξετέλεσσε
<rtc lang="grc" translate="no">δήμῳ ἔνι Τρώων, ὅθι πάσχετε πήματ' Ἀχαιοί,
<rtc lang="grc" translate="no">τῶν νῦν μοι μνῆσαι, καί μοι νημερτὲς ἐνίσπες."</ruby>

<ruby>τὸν δὲ μέγ' ὀχθήσας προσέθη ξανθὸς Μενέλαος:
<rtc lang="grc" translate="no">"ὢ πόποι, ἦ μάλα δὴ κρατερόφρονος ἀνδρὸς ἐν εὐνῇ
<rtc lang="grc" translate="no">ἤθελον εὐνηθῆναι ἀνάλκιδες αὐτοὶ ἐόντες.
<rtc lang="grc" translate="no">ὡς δ' ὁπότ' ἐν ξυλόχῳ ἔλαφος κρατεροῖο λέοντος
<rtc lang="grc" translate="no">νεβροὺς κοιμήσασα νεηγενέας γαλαθηνοὺς
<rtc lang="grc" translate="no">κνημοὺς ἐξερέῃσι καὶ ἄγκεα ποιήεντα
<rtc lang="grc" translate="no">βοσκομένη, ὁ δ' ἔπειτα ἑὴν εἰσήλυθεν εὐνήν,
<rtc lang="grc" translate="no">ἀμφοτέροισι δὲ τοῖσιν ἀεικέα πότμον ἐφῆκεν,
<rtc lang="grc" translate="no">ὣς Ὀδυσεὺς κείνοισιν ἀεικέα πότμον ἐφήσει.
<rtc lang="grc" translate="no">αἲ γάρ, Ζεῦ τε πάτερ καὶ Ἀθηναίη καὶ Ἄπολλον,
<rtc lang="grc" translate="no">τοῖος ἐών, οἷός ποτ' ἐυκτιμένῃ ἐνὶ Λέσβῳ
<rtc lang="grc" translate="no">ἐξ ἔριδος Φιλομηλεί̈δῃ ἐπάλαισεν ἀναστάς,
<rtc lang="grc" translate="no">κὰδ δ' ἔβαλε κρατερῶς, κεχάροντο δὲ πάντες Ἀχαιοί,
<rtc lang="grc" translate="no">τοῖος ἐὼν μνηστῆρσιν ὁμιλήσειεν Ὀδυσσεύς:
<rtc lang="grc" translate="no">πάντες κ' ὠκύμοροί τε γενοίατο πικρόγαμοί τε.
<rtc lang="grc" translate="no">ταῦτα δ' ἅ μ' εἰρωτᾷς καὶ λίσσεαι, οὐκ ἂν ἐγώ γε
<rtc lang="grc" translate="no">ἄλλα παρὲξ εἴποιμι παρακλιδόν, οὐδ' ἀπατήσω,
<rtc lang="grc" translate="no">ἀλλὰ τὰ μέν μοι ἔειπε γέρων ἅλιος νημερτής,
<rtc lang="grc" translate="no">τῶν οὐδέν τοι ἐγὼ κρύψω ἔπος οὐδ' ἐπικεύσω.</ruby>

<ruby>"Αἰγύπτῳ μ' ἔτι δεῦρο θεοὶ μεμαῶτα νέεσθαι
<rtc lang="grc" translate="no">ἔσχον, ἐπεὶ οὔ σφιν ἔρεξα τεληέσσας ἑκατόμβας.
<rtc lang="grc" translate="no">οἱ δ' αἰεὶ βούλοντο θεοὶ μεμνῆσθαι ἐφετμέων.
<rtc lang="grc" translate="no">νῆσος ἔπειτά τις ἔστι πολυκλύστῳ ἐνὶ πόντῳ
<rtc lang="grc" translate="no">Αἰγύπτου προπάροιθε, Φάρον δέ ἑ κικλήσκουσι,
<rtc lang="grc" translate="no">τόσσον ἄνευθ' ὅσσον τε πανημερίη γλαφυρὴ νηῦς
<rtc lang="grc" translate="no">ἤνυσεν, ᾗ λιγὺς οὖρος ἐπιπνείῃσιν ὄπισθεν:
<rtc lang="grc" translate="no">ἐν δὲ λιμὴν ἐύορμος, ὅθεν τ' ἀπὸ νῆας ἐίσας
<rtc lang="grc" translate="no">ἐς πόντον βάλλουσιν, ἀφυσσάμενοι μέλαν ὕδωρ.
<rtc lang="grc" translate="no">ἔνθα μ' ἐείκοσιν ἤματ' ἔχον θεοί, οὐδέ ποτ' οὖροι
<rtc lang="grc" translate="no">πνείοντες φαίνονθ' ἁλιαέες, οἵ ῥά τε νηῶν
<rtc lang="grc" translate="no">πομπῆες γίγνονται ἐπ' εὐρέα νῶτα θαλάσσης.
<rtc lang="grc" translate="no">καί νύ κεν ἤια πάντα κατέφθιτο καὶ μένε' ἀνδρῶν,
<rtc lang="grc" translate="no">εἰ μή τίς με θεῶν ὀλοφύρατο καί μ' ἐσάωσε,
<rtc lang="grc" translate="no">Πρωτέος ἰφθίμου θυγάτηρ ἁλίοιο γέροντος,
<rtc lang="grc" translate="no">Εἰδοθέη: τῇ γάρ ῥα μάλιστά γε θυμὸν ὄρινα.
<rtc lang="grc" translate="no">ἥ μ' οἴῳ ἔρροντι συνήντετο νόσφιν ἑταίρων:
<rtc lang="grc" translate="no">αἰεὶ γὰρ περὶ νῆσον ἀλώμενοι ἰχθυάασκον
<rtc lang="grc" translate="no">γναμπτοῖς ἀγκίστροισιν, ἔτειρε δὲ γαστέρα λιμός.
<rtc lang="grc" translate="no">ἡ δέ μευ ἄγχι στᾶσα ἔπος φάτο φώνησέν τε:</ruby>

<ruby>"'νήπιός εἰς, ὦ ξεῖνε, λίην τόσον ἠδὲ χαλίφρων,
<rtc lang="grc" translate="no">ἦε ἑκὼν μεθίεις καὶ τέρπεαι ἄλγεα πάσχων;
<rtc lang="grc" translate="no">ὡς δὴ δήθ' ἐνὶ νήσῳ ἐρύκεαι, οὐδέ τι τέκμωρ
<rtc lang="grc" translate="no">εὑρέμεναι δύνασαι, μινύθει δέ τοι ἦτορ ἑταίρων.'"</ruby>

<ruby>"ὣς ἔφατ', αὐτὰρ ἐγώ μιν ἀμειβόμενος προσέειπον:
<rtc lang="grc" translate="no">'ἐκ μέν τοι ἐρέω, ἥ τις σύ πέρ ἐσσι θεάων,
<rtc lang="grc" translate="no">ὡς ἐγὼ οὔ τι ἑκὼν κατερύκομαι, ἀλλά νυ μέλλω
<rtc lang="grc" translate="no">ἀθανάτους ἀλιτέσθαι, οἳ οὐρανὸν εὐρὺν ἔχουσιν.
<rtc lang="grc" translate="no">ἀλλὰ σύ πέρ μοι εἰπέ, θεοὶ δέ τε πάντα ἴσασιν,
<rtc lang="grc" translate="no">ὅς τίς μ' ἀθανάτων πεδάᾳ καὶ ἔδησε κελεύθου,
<rtc lang="grc" translate="no">νόστον θ', ὡς ἐπὶ πόντον ἐλεύσομαι ἰχθυόεντα.'</ruby>

<ruby>"ὣς ἐφάμην, ἡ δ' αὐτίκ' ἀμείβετο δῖα θεάων:
<rtc lang="grc" translate="no">'τοιγὰρ ἐγώ τοι, ξεῖνε, μάλ' ἀτρεκέως ἀγορεύσω.
<rtc lang="grc" translate="no">πωλεῖταί τις δεῦρο γέρων ἅλιος νημερτὴς
<rtc lang="grc" translate="no">ἀθάνατος Πρωτεὺς Αἰγύπτιος, ὅς τε θαλάσσης
<rtc lang="grc" translate="no">πάσης βένθεα οἶδε, Ποσειδάωνος ὑποδμώς:
<rtc lang="grc" translate="no">τὸν δέ τ' ἐμόν φασιν πατέρ' ἔμμεναι ἠδὲ τεκέσθαι.
<rtc lang="grc" translate="no">τόν γ' εἴ πως σὺ δύναιο λοχησάμενος λελαβέσθαι,
<rtc lang="grc" translate="no">ὅς κέν τοι εἴπῃσιν ὁδὸν καὶ μέτρα κελεύθου
<rtc lang="grc" translate="no">νόστον θ', ὡς ἐπὶ πόντον ἐλεύσεαι ἰχθυόεντα.
<rtc lang="grc" translate="no">καὶ δέ κέ τοι εἴπῃσι, διοτρεφές, αἴ κ' ἐθέλῃσθα,
<rtc lang="grc" translate="no">ὅττι τοι ἐν μεγάροισι κακόν τ' ἀγαθόν τε τέτυκται
<rtc lang="grc" translate="no">οἰχομένοιο σέθεν δολιχὴν ὁδὸν ἀργαλέην τε.'</ruby>

<ruby>"ὣς ἔφατ', αὐτὰρ ἐγώ μιν ἀμειβόμενος προσέειπον:
<rtc lang="grc" translate="no">'αὐτὴ νῦν φράζευ σὺ λόχον θείοιο γέροντος,
<rtc lang="grc" translate="no">μή πώς με προϊδὼν ἠὲ προδαεὶς ἀλέηται:
<rtc lang="grc" translate="no">ἀργαλέος γάρ τ' ἐστὶ θεὸς βροτῷ ἀνδρὶ δαμῆναι.'
<rtc lang="grc" translate="no">"ὣς ἐφάμην, ἡ δ' αὐτίκ' ἀμείβετο δῖα θεάων:
<rtc lang="grc" translate="no">'τοιγὰρ ἐγώ τοι, ξεῖνε, μάλ' ἀτρεκέως ἀγορεύσω.
<rtc lang="grc" translate="no">ἦμος δ' ἠέλιος μέσον οὐρανὸν ἀμφιβεβήκῃ,
<rtc lang="grc" translate="no">τῆμος ἄρ' ἐξ ἁλὸς εἶσι γέρων ἅλιος νημερτὴς
<rtc lang="grc" translate="no">πνοιῇ ὕπο Ζεφύροιο μελαίνῃ φρικὶ καλυφθείς,
<rtc lang="grc" translate="no">ἐκ δ' ἐλθὼν κοιμᾶται ὑπὸ σπέσσι γλαφυροῖσιν:
<rtc lang="grc" translate="no">ἀμφὶ δέ μιν φῶκαι νέποδες καλῆς ἁλοσύδνης
<rtc lang="grc" translate="no">ἁθρόαι εὕδουσιν, πολιῆς ἁλὸς ἐξαναδῦσαι,
<rtc lang="grc" translate="no">πικρὸν ἀποπνείουσαι ἁλὸς πολυβενθέος ὀδμήν.
<rtc lang="grc" translate="no">ἔνθα σ' ἐγὼν ἀγαγοῦσα ἅμ' ἠοῖ φαινομένηφιν
<rtc lang="grc" translate="no">εὐνάσω ἑξείης: σὺ δ' ἐὺ κρίνασθαι ἑταίρους
<rtc lang="grc" translate="no">τρεῖς, οἵ τοι παρὰ νηυσὶν ἐυσσέλμοισιν ἄριστοι.
<rtc lang="grc" translate="no">πάντα δέ τοι ἐρέω ὀλοφώια τοῖο γέροντος.
<rtc lang="grc" translate="no">φώκας μέν τοι πρῶτον ἀριθμήσει καὶ ἔπεισιν:
<rtc lang="grc" translate="no">αὐτὰρ ἐπὴν πάσας πεμπάσσεται ἠδὲ ἴδηται,
<rtc lang="grc" translate="no">λέξεται ἐν μέσσῃσι νομεὺς ὣς πώεσι μήλων.
<rtc lang="grc" translate="no">τὸν μὲν ἐπὴν δὴ πρῶτα κατευνηθέντα ἴδησθε,
<rtc lang="grc" translate="no">καὶ τότ' ἔπειθ' ὑμῖν μελέτω κάρτος τε βίη τε,
<rtc lang="grc" translate="no">αὖθι δ' ἔχειν μεμαῶτα καὶ ἐσσύμενόν περ ἀλύξαι.
<rtc lang="grc" translate="no">πάντα δὲ γιγνόμενος πειρήσεται, ὅσσ' ἐπὶ γαῖαν
<rtc lang="grc" translate="no">ἑρπετὰ γίγνονται, καὶ ὕδωρ καὶ θεσπιδαὲς πῦρ:
<rtc lang="grc" translate="no">ὑμεῖς δ' ἀστεμφέως ἐχέμεν μᾶλλόν τε πιέζειν.
<rtc lang="grc" translate="no">ἀλλ' ὅτε κεν δή σ' αὐτὸς ἀνείρηται ἐπέεσσι,
<rtc lang="grc" translate="no">τοῖος ἐὼν οἷόν κε κατευνηθέντα ἴδησθε,
<rtc lang="grc" translate="no">καὶ τότε δὴ σχέσθαι τε βίης λῦσαί τε γέροντα,
<rtc lang="grc" translate="no">ἥρως, εἴρεσθαι δέ, θεῶν ὅς τίς σε χαλέπτει,
<rtc lang="grc" translate="no">νόστον θ', ὡς ἐπὶ πόντον ἐλεύσεαι ἰχθυόεντα.'
<rtc lang="grc" translate="no">"ὣς εἰποῦσ' ὑπὸ πόντον ἐδύσετο κυμαίνοντα.
<rtc lang="grc" translate="no">αὐτὰρ ἐγὼν ἐπὶ νῆας, ὅθ' ἕστασαν ἐν ψαμάθοισιν,
<rtc lang="grc" translate="no">ἤια: πολλὰ δέ μοι κραδίη πόρφυρε κιόντι.
<rtc lang="grc" translate="no">αὐτὰρ ἐπεί ῥ' ἐπὶ νῆα κατήλυθον ἠδὲ θάλασσαν,
<rtc lang="grc" translate="no">δόρπον θ' ὁπλισάμεσθ', ἐπί τ' ἤλυθεν ἀμβροσίη νύξ:
<rtc lang="grc" translate="no">δὴ τότε κοιμήθημεν ἐπὶ ῥηγμῖνι θαλάσσης.
<rtc lang="grc" translate="no">ἦμος δ' ἠριγένεια φάνη ῥοδοδάκτυλος Ἠώς,
<rtc lang="grc" translate="no">καὶ τότε δὴ παρὰ θῖνα θαλάσσης εὐρυπόροιο
<rtc lang="grc" translate="no">ἤια πολλὰ θεοὺς γουνούμενος: αὐτὰρ ἑταίρους
<rtc lang="grc" translate="no">τρεῖς ἄγον, οἷσι μάλιστα πεποίθεα πᾶσαν ἐπ' ἰθύν.</ruby>

<ruby>"τόφρα δ' ἄρ' ἥ γ' ὑποδῦσα θαλάσσης εὐρέα κόλπον
<rtc lang="grc" translate="no">τέσσαρα φωκάων ἐκ πόντου δέρματ' ἔνεικε:
<rtc lang="grc" translate="no">πάντα δ' ἔσαν νεόδαρτα: δόλον δ' ἐπεμήδετο πατρί.
<rtc lang="grc" translate="no">εὐνὰς δ' ἐν ψαμάθοισι διαγλάψασ' ἁλίῃσιν
<rtc lang="grc" translate="no">ἧστο μένουσ': ἡμεῖς δὲ μάλα σχεδὸν ἤλθομεν αὐτῆς:
<rtc lang="grc" translate="no">ἑξείης δ' εὔνησε, βάλεν δ' ἐπὶ δέρμα ἑκάστῳ.
<rtc lang="grc" translate="no">ἔνθα κεν αἰνότατος λόχος ἔπλετο: τεῖρε γὰρ αἰνῶς
<rtc lang="grc" translate="no">φωκάων ἁλιοτρεφέων ὀλοώτατος ὀδμή:
<rtc lang="grc" translate="no">τίς γάρ κ' εἰναλίῳ παρὰ κήτεϊ κοιμηθείη;
<rtc lang="grc" translate="no">ἀλλ' αὐτὴ ἐσάωσε καὶ ἐφράσατο μέγ' ὄνειαρ:
<rtc lang="grc" translate="no">ἀμβροσίην ὑπὸ ῥῖνα ἑκάστῳ θῆκε φέρουσα
<rtc lang="grc" translate="no">ἡδὺ μάλα πνείουσαν, ὄλεσσε δὲ κήτεος ὀδμήν.
<rtc lang="grc" translate="no">πᾶσαν δ' ἠοίην μένομεν τετληότι θυμῷ:
<rtc lang="grc" translate="no">φῶκαι δ' ἐξ ἁλὸς ἦλθον ἀολλέες. αἱ μὲν ἔπειτα
<rtc lang="grc" translate="no">ἑξῆς εὐνάζοντο παρὰ ῥηγμῖνι θαλάσσης:
<rtc lang="grc" translate="no">ἔνδιος δ' ὁ γέρων ἦλθ' ἐξ ἁλός, εὗρε δὲ φώκας
<rtc lang="grc" translate="no">ζατρεφέας, πάσας δ' ἄρ' ἐπῴχετο, λέκτο δ' ἀριθμόν:
<rtc lang="grc" translate="no">ἐν δ' ἡμέας πρώτους λέγε κήτεσιν, οὐδέ τι θυμῷ
<rtc lang="grc" translate="no">ὠί̈σθη δόλον εἶναι: ἔπειτα δὲ λέκτο καὶ αὐτός.
<rtc lang="grc" translate="no">ἡμεῖς δὲ ἰάχοντες ἐπεσσύμεθ', ἀμφὶ δὲ χεῖρας
<rtc lang="grc" translate="no">βάλλομεν: οὐδ' ὁ γέρων δολίης ἐπελήθετο τέχνης,
<rtc lang="grc" translate="no">ἀλλ' ἦ τοι πρώτιστα λέων γένετ' ἠυγένειος,
<rtc lang="grc" translate="no">αὐτὰρ ἔπειτα δράκων καὶ πάρδαλις ἠδὲ μέγας σῦς:
<rtc lang="grc" translate="no">γίγνετο δ' ὑγρὸν ὕδωρ καὶ δένδρεον ὑψιπέτηλον:
<rtc lang="grc" translate="no">ἡμεῖς δ' ἀστεμφέως ἔχομεν τετληότι θυμῷ.
<rtc lang="grc" translate="no">ἀλλ' ὅτε δή ῥ' ἀνίαζ' ὁ γέρων ὀλοφώια εἰδώς,
<rtc lang="grc" translate="no">καὶ τότε δή μ' ἐπέεσσιν ἀνειρόμενος προσέειπε:</ruby>

<ruby>"'τίς νύ τοι, Ἀτρέος υἱέ, θεῶν συμφράσσατο βουλάς,
<rtc lang="grc" translate="no">ὄφρα μ' ἕλοις ἀέκοντα λοχησάμενος; τέο σε χρή;'</ruby>

<ruby>"ὣς ἔφατ', αὐτὰρ ἐγώ μιν ἀμειβόμενος προσέειπον:
<rtc lang="grc" translate="no">'οἶσθα, γέρον, τί με ταῦτα παρατροπέων ἐρεείνεις;
<rtc lang="grc" translate="no">ὡς δὴ δήθ' ἐνὶ νήσῳ ἐρύκομαι, οὐδέ τι τέκμωρ
<rtc lang="grc" translate="no">εὑρέμεναι δύναμαι, μινύθει δέ μοι ἔνδοθεν ἦτορ.
<rtc lang="grc" translate="no">ἀλλὰ σύ πέρ μοι εἰπέ, θεοὶ δέ τε πάντα ἴσασιν,
<rtc lang="grc" translate="no">ὅς τίς μ' ἀθανάτων πεδάᾳ καὶ ἔδησε κελεύθου,
<rtc lang="grc" translate="no">νόστον θ', ὡς ἐπὶ πόντον ἐλεύσομαι ἰχθυόεντα.'</ruby>

<ruby>"ὣς ἐφάμην, ὁ δέ μ' αὐτίκ' ἀμειβόμενος προσέειπεν:
<rtc lang="grc" translate="no">'ἀλλὰ μάλ' ὤφελλες Διί τ' ἄλλοισίν τε θεοῖσι
<rtc lang="grc" translate="no">ῥέξας ἱερὰ κάλ' ἀναβαινέμεν, ὄφρα τάχιστα
<rtc lang="grc" translate="no">σὴν ἐς πατρίδ' ἵκοιο πλέων ἐπὶ οἴνοπα πόντον.
<rtc lang="grc" translate="no">οὐ γάρ τοι πρὶν μοῖρα φίλους τ' ἰδέειν καὶ ἱκέσθαι
<rtc lang="grc" translate="no">οἶκον ἐυκτίμενον καὶ σὴν ἐς πατρίδα γαῖαν,
<rtc lang="grc" translate="no">πρίν γ' ὅτ' ἂν Αἰγύπτοιο, διιπετέος ποταμοῖο,
<rtc lang="grc" translate="no">αὖτις ὕδωρ ἔλθῃς ῥέξῃς θ' ἱερὰς ἑκατόμβας
<rtc lang="grc" translate="no">ἀθανάτοισι θεοῖσι, τοὶ οὐρανὸν εὐρὺν ἔχουσι:
<rtc lang="grc" translate="no">καὶ τότε τοι δώσουσιν ὁδὸν θεοί, ἣν σὺ μενοινᾷς.'
<rtc lang="grc" translate="no">"ὣς ἔφατ', αὐτὰρ ἐμοί γε κατεκλάσθη φίλον ἦτορ,
<rtc lang="grc" translate="no">οὕνεκά μ' αὖτις ἄνωγεν ἐπ' ἠεροειδέα πόντον
<rtc lang="grc" translate="no">Αἴγυπτόνδ' ἰέναι, δολιχὴν ὁδὸν ἀργαλέην τε.
<rtc lang="grc" translate="no">ἀλλὰ καὶ ὣς μύθοισιν ἀμειβόμενος προσέειπον:</ruby>

<ruby>"'ταῦτα μὲν οὕτω δὴ τελέω, γέρον, ὡς σὺ κελεύεις.
<rtc lang="grc" translate="no">ἀλλ' ἄγε μοι τόδε εἰπὲ καὶ ἀτρεκέως κατάλεξον,
<rtc lang="grc" translate="no">ἢ πάντες σὺν νηυσὶν ἀπήμονες ἦλθον Ἀχαιοί,
<rtc lang="grc" translate="no">οὓς Νέστωρ καὶ ἐγὼ λίπομεν Τροίηθεν ἰόντες,
<rtc lang="grc" translate="no">ἦέ τις ὤλετ' ὀλέθρῳ ἀδευκέι ἧς ἐπὶ νηὸς
<rtc lang="grc" translate="no">ἠὲ φίλων ἐν χερσίν, ἐπεὶ πόλεμον τολύπευσεν'.</ruby>

<ruby>"ὣς ἐφάμην, ὁ δέ μ' αὐτίκ' ἀμειβόμενος προσέειπεν:
<rtc lang="grc" translate="no">Ἀτρεί̈δη, τί με ταῦτα διείρεαι; οὐδέ τί σε χρὴ
<rtc lang="grc" translate="no">ἴδμεναι, οὐδὲ δαῆναι ἐμὸν νόον: οὐδέ σέ φημι
<rtc lang="grc" translate="no">δὴν ἄκλαυτον ἔσεσθαι, ἐπὴν ἐὺ πάντα πύθηαι.
<rtc lang="grc" translate="no">πολλοὶ μὲν γὰρ τῶν γε δάμεν, πολλοὶ δὲ λίποντο:
<rtc lang="grc" translate="no">ἀρχοὶ δ' αὖ δύο μοῦνοι Ἀχαιῶν χαλκοχιτώνων
<rtc lang="grc" translate="no">ἐν νόστῳ ἀπόλοντο: μάχῃ δέ τε καὶ σὺ παρῆσθα.
<rtc lang="grc" translate="no">εἷς δ' ἔτι που ζωὸς κατερύκεται εὐρέι πόντῳ.</ruby>

<ruby>"Αἴας μὲν μετὰ νηυσὶ δάμη δολιχηρέτμοισι.
<rtc lang="grc" translate="no">Γυρῇσίν μιν πρῶτα Ποσειδάων ἐπέλασσεν
<rtc lang="grc" translate="no">πέτρῃσιν μεγάλῃσι καὶ ἐξεσάωσε θαλάσσης:
<rtc lang="grc" translate="no">καί νύ κεν ἔκφυγε κῆρα καὶ ἐχθόμενός περ Ἀθήνῃ,
<rtc lang="grc" translate="no">εἰ μὴ ὑπερφίαλον ἔπος ἔκβαλε καὶ μέγ' ἀάσθη:
<rtc lang="grc" translate="no">φῆ ῥ' ἀέκητι θεῶν φυγέειν μέγα λαῖτμα θαλάσσης.
<rtc lang="grc" translate="no">τοῦ δὲ Ποσειδάων μεγάλ' ἔκλυεν αὐδήσαντος:
<rtc lang="grc" translate="no">αὐτίκ' ἔπειτα τρίαιναν ἑλὼν χερσὶ στιβαρῇσιν
<rtc lang="grc" translate="no">ἤλασε Γυραίην πέτρην, ἀπὸ δ' ἔσχισεν αὐτήν:
<rtc lang="grc" translate="no">καὶ τὸ μὲν αὐτόθι μεῖνε, τὸ δὲ τρύφος ἔμπεσε πόντῳ,
<rtc lang="grc" translate="no">τῷ ῥ' Αἴας τὸ πρῶτον ἐφεζόμενος μέγ' ἀάσθη:
<rtc lang="grc" translate="no">τὸν δ' ἐφόρει κατὰ πόντον ἀπείρονα κυμαίνοντα.
<rtc lang="grc" translate="no">ὣς ὁ μὲν ἔνθ' ἀπόλωλεν, ἐπεὶ πίεν ἁλμυρὸν ὕδωρ.</ruby>

<ruby>"'σὸς δέ που ἔκφυγε κῆρας ἀδελφεὸς ἠδ' ὑπάλυξεν
<rtc lang="grc" translate="no">ἐν νηυσὶ γλαφυρῇσι: σάωσε δὲ πότνια Ἥρη.
<rtc lang="grc" translate="no">ἀλλ' ὅτε δὴ τάχ' ἔμελλε Μαλειάων ὄρος αἰπὺ
<rtc lang="grc" translate="no">ἵξεσθαι, τότε δή μιν ἀναρπάξασα θύελλα
<rtc lang="grc" translate="no">πόντον ἐπ' ἰχθυόεντα φέρεν βαρέα στενάχοντα,
<rtc lang="grc" translate="no">ἀγροῦ ἐπ' ἐσχατιήν, ὅθι δώματα ναῖε Θυέστης
<rtc lang="grc" translate="no">τὸ πρίν, ἀτὰρ τότ' ἔναιε Θυεστιάδης Αἴγισθος.
<rtc lang="grc" translate="no">ἀλλ' ὅτε δὴ καὶ κεῖθεν ἐφαίνετο νόστος ἀπήμων,
<rtc lang="grc" translate="no">ἂψ δὲ θεοὶ οὖρον στρέψαν, καὶ οἴκαδ' ἵκοντο,
<rtc lang="grc" translate="no">ἦ τοι ὁ μὲν χαίρων ἐπεβήσετο πατρίδος αἴης
<rtc lang="grc" translate="no">καὶ κύνει ἁπτόμενος ἣν πατρίδα: πολλὰ δ' ἀπ' αὐτοῦ
<rtc lang="grc" translate="no">δάκρυα θερμὰ χέοντ', ἐπεὶ ἀσπασίως ἴδε γαῖαν.
<rtc lang="grc" translate="no">τὸν δ' ἄρ' ἀπὸ σκοπιῆς εἶδε σκοπός, ὅν ῥα καθεῖσεν
<rtc lang="grc" translate="no">Αἴγισθος δολόμητις ἄγων, ὑπὸ δ' ἔσχετο μισθὸν
<rtc lang="grc" translate="no">χρυσοῦ δοιὰ τάλαντα: φύλασσε δ' ὅ γ' εἰς ἐνιαυτόν,
<rtc lang="grc" translate="no">μή ἑ λάθοι παριών, μνήσαιτο δὲ θούριδος ἀλκῆς.
<rtc lang="grc" translate="no">βῆ δ' ἴμεν ἀγγελέων πρὸς δώματα ποιμένι λαῶν.
<rtc lang="grc" translate="no">αὐτίκα δ' Αἴγισθος δολίην ἐφράσσατο τέχνην:
<rtc lang="grc" translate="no">κρινάμενος κατὰ δῆμον ἐείκοσι φῶτας ἀρίστους
<rtc lang="grc" translate="no">εἷσε λόχον, ἑτέρωθι δ' ἀνώγει δαῖτα πένεσθαι.
<rtc lang="grc" translate="no">αὐτὰρ ὁ βῆ καλέων Ἀγαμέμνονα, ποιμένα λαῶν
<rtc lang="grc" translate="no">ἵπποισιν καὶ ὄχεσφιν, ἀεικέα μερμηρίζων.
<rtc lang="grc" translate="no">τὸν δ' οὐκ εἰδότ' ὄλεθρον ἀνήγαγε καὶ κατέπεφνεν
<rtc lang="grc" translate="no">δειπνίσσας, ὥς τίς τε κατέκτανε βοῦν ἐπὶ φάτνῃ.
<rtc lang="grc" translate="no">οὐδέ τις Ἀτρεί̈δεω ἑτάρων λίπεθ' οἵ οἱ ἕποντο,
<rtc lang="grc" translate="no">οὐδέ τις Αἰγίσθου, ἀλλ' ἔκταθεν ἐν μεγάροισιν'.</ruby>

<ruby>"ὣς ἔφατ', αὐτὰρ ἐμοί γε κατεκλάσθη φίλον ἦτορ,
<rtc lang="grc" translate="no">κλαῖον δ' ἐν ψαμάθοισι καθήμενος, οὐδέ νύ μοι κῆρ
<rtc lang="grc" translate="no">ἤθελ' ἔτι ζώειν καὶ ὁρᾶν φάος ἠελίοιο.
<rtc lang="grc" translate="no">αὐτὰρ ἐπεὶ κλαίων τε κυλινδόμενός τε κορέσθην,
<rtc lang="grc" translate="no">δὴ τότε με προσέειπε γέρων ἅλιος νημερτής:</ruby>

<ruby>"'μηκέτι, Ἀτρέος υἱέ, πολὺν χρόνον ἀσκελὲς οὕτω
<rtc lang="grc" translate="no">κλαῖ', ἐπεὶ οὐκ ἄνυσίν τινα δήομεν: ἀλλὰ τάχιστα
<rtc lang="grc" translate="no">πείρα ὅπως κεν δὴ σὴν πατρίδα γαῖαν ἵκηαι.
<rtc lang="grc" translate="no">ἢ γάρ μιν ζωόν γε κιχήσεαι, ἤ κεν Ὀρέστης
<rtc lang="grc" translate="no">κτεῖνεν ὑποφθάμενος, σὺ δέ κεν τάφου ἀντιβολήσαις.'</ruby>

<ruby>"ὣς ἔφατ', αὐτὰρ ἐμοὶ κραδίη καὶ θυμὸς ἀγήνωρ
<rtc lang="grc" translate="no">αὖτις ἐνὶ στήθεσσι καὶ ἀχνυμένῳ περ ἰάνθη,
<rtc lang="grc" translate="no">καί μιν φωνήσας ἔπεα πτερόεντα προσηύδων:</ruby>

<ruby>"'τούτους μὲν δὴ οἶδα: σὺ δὲ τρίτον ἄνδρ' ὀνόμαζε,
<rtc lang="grc" translate="no">ὅς τις ἔτι ζωὸς κατερύκεται εὐρέι πόντῳ
<rtc lang="grc" translate="no">ἠὲ θανών: ἐθέλω δὲ καὶ ἀχνύμενός περ ἀκοῦσαι'.
<rtc lang="grc" translate="no">"ὣς ἐφάμην, ὁ δέ μ' αὐτίκ' ἀμειβόμενος προσέειπεν:
<rtc lang="grc" translate="no">'υἱὸς Λαέρτεω, Ἰθάκῃ ἔνι οἰκία ναίων:
<rtc lang="grc" translate="no">τὸν δ' ἴδον ἐν νήσῳ θαλερὸν κατὰ δάκρυ χέοντα,
<rtc lang="grc" translate="no">νύμφης ἐν μεγάροισι Καλυψοῦς, ἥ μιν ἀνάγκῃ
<rtc lang="grc" translate="no">ἴσχει: ὁ δ' οὐ δύναται ἣν πατρίδα γαῖαν ἱκέσθαι:
<rtc lang="grc" translate="no">οὐ γάρ οἱ πάρα νῆες ἐπήρετμοι καὶ ἑταῖροι,
<rtc lang="grc" translate="no">οἵ κέν μιν πέμποιεν ἐπ' εὐρέα νῶτα θαλάσσης.
<rtc lang="grc" translate="no">σοι δ' οὐ θέσφατόν ἐστι, διοτρεφὲς ὦ Μενέλαε,
<rtc lang="grc" translate="no">Ἄργει ἐν ἱπποβότῳ θανέειν καὶ πότμον ἐπισπεῖν,
<rtc lang="grc" translate="no">ἀλλά σ' ἐς Ἠλύσιον πεδίον καὶ πείρατα γαίης
<rtc lang="grc" translate="no">ἀθάνατοι πέμψουσιν, ὅθι ξανθὸς Ῥαδάμανθυς,
<rtc lang="grc" translate="no">τῇ περ ῥηίστη βιοτὴ πέλει ἀνθρώποισιν:
<rtc lang="grc" translate="no">οὐ νιφετός, οὔτ' ἂρ χειμὼν πολὺς οὔτε ποτ' ὄμβρος,
<rtc lang="grc" translate="no">ἀλλ' αἰεὶ Ζεφύροιο λιγὺ πνείοντος ἀήτας
<rtc lang="grc" translate="no">Ὠκεανὸς ἀνίησιν ἀναψύχειν ἀνθρώπους:
<rtc lang="grc" translate="no">οὕνεκ' ἔχεις Ἑλένην καί σφιν γαμβρὸς Διός ἐσσι'.
<rtc lang="grc" translate="no">"ὣς εἰπὼν ὑπὸ πόντον ἐδύσετο κυμαίνοντα.
<rtc lang="grc" translate="no">αὐτὰρ ἐγὼν ἐπὶ νῆας ἅμ' ἀντιθέοις ἑτάροισιν
<rtc lang="grc" translate="no">ἤια, πολλὰ δέ μοι κραδίη πόρφυρε κιόντι.
<rtc lang="grc" translate="no">αὐτὰρ ἐπεί ῥ' ἐπὶ νῆα κατήλθομεν ἠδὲ θάλασσαν,
<rtc lang="grc" translate="no">δόρπον θ' ὁπλισάμεσθ', ἐπί τ' ἤλυθεν ἀμβροσίη νύξ,
<rtc lang="grc" translate="no">δὴ τότε κοιμήθημεν ἐπὶ ῥηγμῖνι θαλάσσης.
<rtc lang="grc" translate="no">ἦμος δ' ἠριγένεια φάνη ῥοδοδάκτυλος Ἠώς,
<rtc lang="grc" translate="no">νῆας μὲν πάμπρωτον ἐρύσσαμεν εἰς ἅλα δῖαν,
<rtc lang="grc" translate="no">ἐν δ' ἱστοὺς τιθέμεσθα καὶ ἱστία νηυσὶν ἐίσῃς,
<rtc lang="grc" translate="no">ἂν δὲ καὶ αὐτοὶ βάντες ἐπὶ κληῖσι καθῖζον:
<rtc lang="grc" translate="no">ἑξῆς δ' ἑζόμενοι πολιὴν ἅλα τύπτον ἐρετμοῖς.
<rtc lang="grc" translate="no">ἂψ δ' εἰς Αἰγύπτοιο διιπετέος ποταμοῖο
<rtc lang="grc" translate="no">στῆσα νέας, καὶ ἔρεξα τεληέσσας ἑκατόμβας.
<rtc lang="grc" translate="no">αὐτὰρ ἐπεὶ κατέπαυσα θεῶν χόλον αἰὲν ἐόντων,
<rtc lang="grc" translate="no">χεῦ' Ἀγαμέμνονι τύμβον, ἵν' ἄσβεστον κλέος εἴη.
<rtc lang="grc" translate="no">ταῦτα τελευτήσας νεόμην, ἔδοσαν δέ μοι οὖρον
<rtc lang="grc" translate="no">ἀθάνατοι, τοί μ' ὦκα φίλην ἐς πατρίδ' ἔπεμψαν.
<rtc lang="grc" translate="no">ἀλλ' ἄγε νῦν ἐπίμεινον ἐνὶ μεγάροισιν ἐμοῖσιν,
<rtc lang="grc" translate="no">ὄφρα κεν ἑνδεκάτη τε δυωδεκάτη τε γένηται:
<rtc lang="grc" translate="no">καὶ τότε σ' εὖ πέμψω, δώσω δέ τοι ἀγλαὰ δῶρα,
<rtc lang="grc" translate="no">τρεῖς ἵππους καὶ δίφρον ἐύξοον: αὐτὰρ ἔπειτα
<rtc lang="grc" translate="no">δώσω καλὸν ἄλεισον, ἵνα σπένδῃσθα θεοῖσιν
<rtc lang="grc" translate="no">ἀθανάτοις ἐμέθεν μεμνημένος ἤματα πάντα."
<rtc lang="grc" translate="no">τὸν δ' αὖ Τηλέμαχος πεπνυμένος ἀντίον ηὔδα:
<rtc lang="grc" translate="no">"Ἀτρεί̈δη, μὴ δή με πολὺν χρόνον ἐνθάδ' ἔρυκε.
<rtc lang="grc" translate="no">καὶ γάρ κ' εἰς ἐνιαυτὸν ἐγὼ παρὰ σοί γ' ἀνεχοίμην
<rtc lang="grc" translate="no">ἥμενος, οὐδέ κέ μ' οἴκου ἕλοι πόθος οὐδὲ τοκήων:
<rtc lang="grc" translate="no">αἰνῶς γὰρ μύθοισιν ἔπεσσί τε σοῖσιν ἀκούων
<rtc lang="grc" translate="no">τέρπομαι. ἀλλ' ἤδη μοι ἀνιάζουσιν ἑταῖροι
<rtc lang="grc" translate="no">ἐν Πύλῳ ἠγαθέῃ: σὺ δέ με χρόνον ἐνθάδ' ἐρύκεις.
<rtc lang="grc" translate="no">δῶρον δ' ὅττι κέ μοι δοίης, κειμήλιον ἔστω:
<rtc lang="grc" translate="no">ἵππους δ' εἰς Ἰθάκην οὐκ ἄξομαι, ἀλλὰ σοὶ αὐτῷ
<rtc lang="grc" translate="no">ἐνθάδε λείψω ἄγαλμα: σὺ γὰρ πεδίοιο ἀνάσσεις
<rtc lang="grc" translate="no">εὐρέος, ᾧ ἔνι μὲν λωτὸς πολύς, ἐν δὲ κύπειρον
<rtc lang="grc" translate="no">πυροί τε ζειαί τε ἰδ' εὐρυφυὲς κρῖ λευκόν.
<rtc lang="grc" translate="no">ἐν δ' Ἰθάκῃ οὔτ' ἂρ δρόμοι εὐρέες οὔτε τι λειμών:
<rtc lang="grc" translate="no">αἰγίβοτος, καὶ μᾶλλον ἐπήρατος ἱπποβότοιο.
<rtc lang="grc" translate="no">οὐ γάρ τις νήσων ἱππήλατος οὐδ' ἐυλείμων,
<rtc lang="grc" translate="no">αἵ θ' ἁλὶ κεκλίαται: Ἰθάκη δέ τε καὶ περὶ πασέων."</ruby>

<ruby>ὣς φάτο, μείδησεν δὲ βοὴν ἀγαθὸς Μενέλαος,
<rtc lang="grc" translate="no">χειρί τέ μιν κατέρεξεν ἔπος τ' ἔφατ' ἔκ τ' ὀνόμαζεν:</ruby>

<ruby>"αἵματός εἰς ἀγαθοῖο, φίλον τέκος, οἷ' ἀγορεύεις:
<rtc lang="grc" translate="no">τοιγὰρ ἐγώ τοι ταῦτα μεταστήσω: δύναμαι γάρ.
<rtc lang="grc" translate="no">δώρων δ' ὅσσ' ἐν ἐμῷ οἴκῳ κειμήλια κεῖται,
<rtc lang="grc" translate="no">δώσω ὃ κάλλιστον καὶ τιμηέστατόν ἐστιν:
<rtc lang="grc" translate="no">δώσω τοι κρητῆρα τετυγμένον: ἀργύρεος δὲ
<rtc lang="grc" translate="no">ἔστιν ἅπας, χρυσῷ δ' χείλεα κεκράανται,
<rtc lang="grc" translate="no">ἔργον δ' Ἡφαίστοιο. πόρεν δέ ἑ Φαίδιμος ἥρως,
<rtc lang="grc" translate="no">Σιδονίων βασιλεύς, ὅθ' ἑὸς δόμος ἀμφεκάλυψε
<rtc lang="grc" translate="no">κεῖσέ με νοστήσαντα: τεὶ̈ν δ' ἐθέλω τόδ' ὀπάσσαι."</ruby>

<ruby>ὣς οἱ μὲν τοιαῦτα πρὸς ἀλλήλους ἀγόρευον,
<rtc lang="grc" translate="no">δαιτυμόνες δ' ἐς δώματ' ἴσαν θείου βασιλῆος.
<rtc lang="grc" translate="no">οἱ δ' ἦγον μὲν μῆλα, φέρον δ' ἐυήνορα οἶνον:
<rtc lang="grc" translate="no">σῖτον δέ σφ' ἄλοχοι καλλικρήδεμνοι ἔπεμπον.
<rtc lang="grc" translate="no">ὣς οἱ μὲν περὶ δεῖπνον ἐνὶ μεγάροισι πένοντο.
<rtc lang="grc" translate="no">μνηστῆρες δὲ πάροιθεν Ὀδυσσῆος μεγάροιο
<rtc lang="grc" translate="no">δίσκοισιν τέρποντο καὶ αἰγανέῃσιν ἱέντες
<rtc lang="grc" translate="no">ἐν τυκτῷ δαπέδῳ, ὅθι περ πάρος, ὕβριν ἔχοντες.
<rtc lang="grc" translate="no">Ἀντίνοος δὲ καθῆστο καὶ Εὐρύμαχος θεοειδής,
<rtc lang="grc" translate="no">ἀρχοὶ μνηστήρων, ἀρετῇ δ' ἔσαν ἔξοχ' ἄριστοι.
<rtc lang="grc" translate="no">τοῖς δ' υἱὸς Φρονίοιο Νοήμων ἐγγύθεν ἐλθὼν
<rtc lang="grc" translate="no">Ἀντίνοον μύθοισιν ἀνειρόμενος προσέειπεν:</ruby>

<ruby>"Ἀντίνο', ἦ ῥά τι ἴδμεν ἐνὶ φρεσίν, ἦε καὶ οὐκί,
<rtc lang="grc" translate="no">ὁππότε Τηλέμαχος νεῖτ' ἐκ Πύλου ἠμαθόεντος;
<rtc lang="grc" translate="no">νῆά μοι οἴχετ' ἄγων: ἐμὲ δὲ χρεὼ γίγνεται αὐτῆς
<rtc lang="grc" translate="no">Ἤλιδ' ἐς εὐρύχορον διαβήμεναι, ἔνθα μοι ἵπποι
<rtc lang="grc" translate="no">δώδεκα θήλειαι, ὑπὸ δ' ἡμίονοι ταλαεργοὶ
<rtc lang="grc" translate="no">ἀδμῆτες: τῶν κέν τιν' ἐλασσάμενος δαμασαίμην."</ruby>

<ruby>ὣς ἔφαθ', οἱ δ' ἀνὰ θυμὸν ἐθάμβεον: οὐ γὰρ ἔφαντο
<rtc lang="grc" translate="no">ἐς Πύλον οἴχεσθαι Νηλήιον, ἀλλά που αὐτοῦ
<rtc lang="grc" translate="no">ἀγρῶν ἢ μήλοισι παρέμμεναι ἠὲ συβώτη.</ruby>

<ruby>τὸν δ' αὖτ' Ἀντίνοος προσέφη Εὐπείθεος υἱός:
<rtc lang="grc" translate="no">"νημερτές μοι ἔνισπε, πότ' ᾤχετο καὶ τίνες αὐτῷ
<rtc lang="grc" translate="no">κοῦροι ἕποντ'; Ἰθάκης ἐξαίρετοι, ἦ ἑοὶ αὐτοῦ
<rtc lang="grc" translate="no">θῆτές τε δμῶές τε; δύναιτό κε καὶ τὸ τελέσσαι.
<rtc lang="grc" translate="no">καί μοι τοῦτ' ἀγόρευσον ἐτήτυμον, ὄφρ' ἐὺ εἰδῶ,
<rtc lang="grc" translate="no">ἤ σε βίῃ ἀέκοντος ἀπηύρα νῆα μέλαιναν,
<rtc lang="grc" translate="no">ἦε ἑκών οἱ δῶκας, ἐπεὶ προσπτύξατο μύθῳ."</ruby>

<ruby>τὸν δ' υἱὸς Φρονίοιο Νοήμων ἀντίον ηὔδα:
<rtc lang="grc" translate="no">"αὐτὸς ἑκών οἱ δῶκα: τί κεν ῥέξειε καὶ ἄλλος,
<rtc lang="grc" translate="no">ὁππότ' ἀνὴρ τοιοῦτος ἔχων μελεδήματα θυμῷ
<rtc lang="grc" translate="no">αἰτίζῃ; χαλεπόν κεν ἀνήνασθαι δόσιν εἴη.
<rtc lang="grc" translate="no">κοῦροι δ', οἳ κατὰ δῆμον ἀριστεύουσι μεθ' ἡμέας,
<rtc lang="grc" translate="no">οἵ οἱ ἕποντ': ἐν δ' ἀρχὸν ἐγὼ βαίνοντ' ἐνόησα
<rtc lang="grc" translate="no">Μέντορα, ἠὲ θεόν, τῷ δ' αὐτῷ πάντα ἐῴκει.
<rtc lang="grc" translate="no">ἀλλὰ τὸ θαυμάζω: ἴδον ἐνθάδε Μέντορα δῖον
<rtc lang="grc" translate="no">χθιζὸν ὑπηοῖον, τότε δ' ἔμβη νηὶ Πύλονδε."</ruby>

<ruby>ὣς ἄρα φωνήσας ἀπέβη πρὸς δώματα πατρός,
<rtc lang="grc" translate="no">τοῖσιν δ' ἀμφοτέροισιν ἀγάσσατο θυμὸς ἀγήνωρ.
<rtc lang="grc" translate="no">μνηστῆρας δ' ἄμυδις κάθισαν καὶ παῦσαν ἀέθλων.
<rtc lang="grc" translate="no">τοῖσιν δ' Ἀντίνοος μετέφη Εὐπείθεος υἱός,
<rtc lang="grc" translate="no">ἀχνύμενος: μένεος δὲ μέγα φρένες ἀμφιμέλαιναι
<rtc lang="grc" translate="no">πίμπλαντ', ὄσσε δέ οἱ πυρὶ λαμπετόωντι ἐίκτην:</ruby>

<ruby>"ὢ πόποι, ἦ μέγα ἔργον ὑπερφιάλως ἐτελέσθη
<rtc lang="grc" translate="no">Τηλεμάχῳ ὁδὸς ἥδε: φάμεν δέ οἱ οὐ τελέεσθαι.
<rtc lang="grc" translate="no">ἐκ τοσσῶνδ' ἀέκητι νέος πάϊς οἴχεται αὔτως
<rtc lang="grc" translate="no">νῆα ἐρυσσάμενος, κρίνας τ' ἀνὰ δῆμον ἀρίστους.
<rtc lang="grc" translate="no">ἄρξει καὶ προτέρω κακὸν ἔμμεναι: ἀλλά οἱ αὐτῷ
<rtc lang="grc" translate="no">Ζεὺς ὀλέσειε βίην, πρὶν ἥβης μέτρον ἱκέσθαι.
<rtc lang="grc" translate="no">ἀλλ' ἄγε μοι δότε νῆα θοὴν καὶ εἴκοσ' ἑταίρους,
<rtc lang="grc" translate="no">ὄφρα μιν αὐτὸν ἰόντα λοχήσομαι ἠδὲ φυλάξω
<rtc lang="grc" translate="no">ἐν πορθμῷ Ἰθάκης τε Σάμοιό τε παιπαλοέσσης,
<rtc lang="grc" translate="no">ὡς ἂν ἐπισμυγερῶς ναυτίλλεται εἵνεκα πατρός."</ruby>

<ruby>"ὣς ἔφαθ', οἱ δ' ἄρα πάντες ἐπῄνεον ἠδ' ἐκέλευον.
<rtc lang="grc" translate="no">αὐτίκ' ἔπειτ' ἀνστάντες ἔβαν δόμον εἰς Ὀδυσῆος.</ruby>

<ruby>οὐδ' ἄρα Πηνελόπεια πολὺν χρόνον ἦεν ἄπυστος
<rtc lang="grc" translate="no">μύθων, οὓς μνηστῆρες ἐνὶ φρεσὶ βυσσοδόμευον:
<rtc lang="grc" translate="no">κῆρυξ γάρ οἱ ἔειπε Μέδων, ὃς ἐπεύθετο βουλὰς
<rtc lang="grc" translate="no">αὐλῆς ἐκτὸς ἐών: οἱ δ' ἔνδοθι μῆτιν ὕφαινον.
<rtc lang="grc" translate="no">βῆ δ' ἴμεν ἀγγελέων διὰ δώματα Πηνελοπείῃ:
<rtc lang="grc" translate="no">τὸν δὲ κατ' οὐδοῦ βάντα προσηύδα Πηνελόπεια:</ruby>

<ruby>"κῆρυξ, τίπτε δέ σε πρόεσαν μνηστῆρες ἀγαυοί;
<rtc lang="grc" translate="no">ἦ εἰπέμεναι δμῳῇσιν Ὀδυσσῆος θείοιο
<rtc lang="grc" translate="no">ἔργων παύσασθαι, σφίσι δ' αὐτοῖς δαῖτα πένεσθαι;
<rtc lang="grc" translate="no">μὴ μνηστεύσαντες μηδ' ἄλλοθ' ὁμιλήσαντες
<rtc lang="grc" translate="no">ὕστατα καὶ πύματα νῦν ἐνθάδε δειπνήσειαν:
<rtc lang="grc" translate="no">οἳ θάμ' ἀγειρόμενοι βίοτον κατακείρετε πολλόν,
<rtc lang="grc" translate="no">κτῆσιν Τηλεμάχοιο δαί̈φρονος: οὐδέ τι πατρῶν
<rtc lang="grc" translate="no">ὑμετέρων τὸ πρόσθεν ἀκούετε, παῖδες ἐόντες,
<rtc lang="grc" translate="no">οἷος Ὀδυσσεὺς ἔσκε μεθ' ὑμετέροισι τοκεῦσιν,
<rtc lang="grc" translate="no">οὔτε τινὰ ῥέξας ἐξαίσιον οὔτε τι εἰπὼν
<rtc lang="grc" translate="no">ἐν δήμῳ, ἥ τ' ἐστὶ δίκη θείων βασιλήων:
<rtc lang="grc" translate="no">ἄλλον κ' ἐχθαίρῃσι βροτῶν, ἄλλον κε φιλοίη.
<rtc lang="grc" translate="no">κεῖνος δ' οὔ ποτε πάμπαν ἀτάσθαλον ἄνδρα ἐώργει.
<rtc lang="grc" translate="no">ἀλλ' ὁ μὲν ὑμέτερος θυμὸς καὶ ἀεικέα ἔργα
<rtc lang="grc" translate="no">φαίνεται, οὐδέ τίς ἐστι χάρις μετόπισθ' ἐυεργέων."</ruby>

<ruby>τὴν δ' αὖτε προσέειπε Μέδων πεπνυμένα εἰδώς:
<rtc lang="grc" translate="no">"αἲ γὰρ δή, βασίλεια, τόδε πλεῖστον κακὸν εἴη.
<rtc lang="grc" translate="no">ἀλλὰ πολὺ μεῖζόν τε καὶ ἀργαλεώτερον ἄλλο
<rtc lang="grc" translate="no">μνηστῆρες φράζονται, ὃ μὴ τελέσειε Κρονίων:
<rtc lang="grc" translate="no">Τηλέμαχον μεμάασι κατακτάμεν ὀξέι χαλκῷ
<rtc lang="grc" translate="no">οἴκαδε νισόμενον: ὁ δ' ἔβη μετὰ πατρὸς ἀκουὴν
<rtc lang="grc" translate="no">ἐς Πύλον ἠγαθέην ἠδ' ἐς Λακεδαίμονα δῖαν."</ruby>

<ruby>ὣς φάτο, τῆς δ' αὐτοῦ λύτο γούνατα καὶ φίλον ἦτορ,
<rtc lang="grc" translate="no">δὴν δέ μιν ἀμφασίη ἐπέων λάβε: τὼ δέ οἱ ὄσσε
<rtc lang="grc" translate="no">δακρυόφι πλῆσθεν, θαλερὴ δέ οἱ ἔσχετο φωνή.
<rtc lang="grc" translate="no">ὀψὲ δὲ δή μιν ἔπεσσιν ἀμειβομένη προσέειπε:</ruby>

<ruby>"κῆρυξ, τίπτε δέ μοι πάϊς οἴχεται; οὐδέ τί μιν χρεὼ
<rtc lang="grc" translate="no">νηῶν ὠκυπόρων ἐπιβαινέμεν, αἵ θ' ἁλὸς ἵπποι
<rtc lang="grc" translate="no">ἀνδράσι γίγνονται, περόωσι δὲ πουλὺν ἐφ' ὑγρήν.
<rtc lang="grc" translate="no">ἦ ἵνα μηδ' ὄνομ' αὐτοῦ ἐν ἀνθρώποισι λίπηται;"</ruby>

<ruby>τὴν δ' ἠμείβετ' ἔπειτα Μέδων πεπνυμένα εἰδώς:
<rtc lang="grc" translate="no">"οὐκ οἶδ' ἤ τίς μιν θεὸς ὤρορεν, ἦε καὶ αὐτοῦ
<rtc lang="grc" translate="no">θυμὸς ἐφωρμήθη ἴμεν ἐς Πύλον, ὄφρα πύθηται
<rtc lang="grc" translate="no">πατρὸς ἑοῦ ἢ νόστον ἢ ὅν τινα πότμον ἐπέσπεν."</ruby>

<ruby>
<rtc lang="grc" translate="no">ὣς ἄρα φωνήσας ἀπέβη κατὰ δῶμ' Ὀδυσῆος.
<rtc lang="grc" translate="no">τὴν δ' ἄχος ἀμφεχύθη θυμοφθόρον, οὐδ' ἄρ' ἔτ' ἔτλη
<rtc lang="grc" translate="no">δίφρῳ ἐφέζεσθαι πολλῶν κατὰ οἶκον ἐόντων,
<rtc lang="grc" translate="no">ἀλλ' ἄρ' ἐπ' οὐδοῦ ἷζε πολυκμήτου θαλάμοιο
<rtc lang="grc" translate="no">οἴκτρ' ὀλοφυρομένη: περὶ δὲ δμῳαὶ μινύριζον
<rtc lang="grc" translate="no">πᾶσαι, ὅσαι κατὰ δώματ' ἔσαν νέαι ἠδὲ παλαιαί.
<rtc lang="grc" translate="no">τῇς δ' ἁδινὸν γοόωσα μετηύδα Πηνελόπεια:</ruby>

<ruby>"κλῦτε, φίλαι: πέρι γάρ μοι Ὀλύμπιος ἄλγε' ἔδωκεν
<rtc lang="grc" translate="no">ἐκ πασέων, ὅσσαι μοι ὁμοῦ τράφεν ἠδ' ἐγένοντο:
<rtc lang="grc" translate="no">ἣ πρὶν μὲν πόσιν ἐσθλὸν ἀπώλεσα θυμολέοντα,
<rtc lang="grc" translate="no">παντοίῃς ἀρετῇσι κεκασμένον ἐν Δαναοῖσιν,
<rtc lang="grc" translate="no">ἐσθλόν, τοῦ κλέος εὐρὺ καθ' Ἑλλάδα καὶ μέσον Ἄργος.
<rtc lang="grc" translate="no">νῦν αὖ παῖδ' ἀγαπητὸν ἀνηρείψαντο θύελλαι
<rtc lang="grc" translate="no">ἀκλέα ἐκ μεγάρων, οὐδ' ὁρμηθέντος ἄκουσα.
<rtc lang="grc" translate="no">σχέτλιαι, οὐδ' ὑμεῖς περ ἐνὶ φρεσὶ θέσθε ἑκάστη
<rtc lang="grc" translate="no">ἐκ λεχέων μ' ἀνεγεῖραι, ἐπιστάμεναι σάφα θυμῷ,
<rtc lang="grc" translate="no">ὁππότ' ἐκεῖνος ἔβη κοίλην ἐπὶ νῆα μέλαιναν.
<rtc lang="grc" translate="no">εἰ γὰρ ἐγὼ πυθόμην ταύτην ὁδὸν ὁρμαίνοντα,
<rtc lang="grc" translate="no">τῷ κε μάλ' ἤ κεν ἔμεινε καὶ ἐσσύμενός περ ὁδοῖο,
<rtc lang="grc" translate="no">ἤ κέ με τεθνηκυῖαν ἐνὶ μεγάροισιν ἔλειπεν.
<rtc lang="grc" translate="no">ἀλλά τις ὀτρηρῶς Δολίον καλέσειε γέροντα,
<rtc lang="grc" translate="no">δμῶ' ἐμόν, ὅν μοι δῶκε πατὴρ ἔτι δεῦρο κιούσῃ,
<rtc lang="grc" translate="no">καί μοι κῆπον ἔχει πολυδένδρεον, ὄφρα τάχιστα
<rtc lang="grc" translate="no">Λαέρτῃ τάδε πάντα παρεζόμενος καταλέξῃ,
<rtc lang="grc" translate="no">εἰ δή πού τινα κεῖνος ἐνὶ φρεσὶ μῆτιν ὑφήνας
<rtc lang="grc" translate="no">ἐξελθὼν λαοῖσιν ὀδύρεται, οἳ μεμάασιν
<rtc lang="grc" translate="no">ὃν καὶ Ὀδυσσῆος φθῖσαι γόνον ἀντιθέοιο."</ruby>

<ruby>τὴν δ' αὖτε προσέειπε φίλη τροφὸς Εὐρύκλεια:
<rtc lang="grc" translate="no">"νύμφα φίλη, σὺ μὲν ἄρ με κατάκτανε νηλέι χαλκῷ
<rtc lang="grc" translate="no">ἢ ἔα ἐν μεγάρῳ: μῦθον δέ τοι οὐκ ἐπικεύσω.
<rtc lang="grc" translate="no">ᾔδε' ἐγὼ τάδε πάντα, πόρον δέ οἱ ὅσσ' ἐκέλευε,
<rtc lang="grc" translate="no">σῖτον καὶ μέθυ ἡδύ: ἐμεῦ δ' ἕλετο μέγαν ὅρκον
<rtc lang="grc" translate="no">μὴ πρὶν σοὶ ἐρέειν, πρὶν δωδεκάτην γε γενέσθαι
<rtc lang="grc" translate="no">ἢ σ' αὐτὴν ποθέσαι καὶ ἀφορμηθέντος ἀκοῦσαι,
<rtc lang="grc" translate="no">ὡς ἂν μὴ κλαίουσα κατὰ χρόα καλὸν ἰάπτῃς.
<rtc lang="grc" translate="no">ἀλλ' ὑδρηναμένη, καθαρὰ χροὶ̈ εἵμαθ' ἑλοῦσα,
<rtc lang="grc" translate="no">εἰς ὑπερῷ' ἀναβᾶσα σὺν ἀμφιπόλοισι γυναιξὶν
<rtc lang="grc" translate="no">εὔχε' Ἀθηναίῃ κούρῃ Διὸς αἰγιόχοιο:
<rtc lang="grc" translate="no">ἡ γάρ κέν μιν ἔπειτα καὶ ἐκ θανάτοιο σαώσαι.
<rtc lang="grc" translate="no">μηδὲ γέροντα κάκου κεκακωμένον: οὐ γὰρ ὀίω
<rtc lang="grc" translate="no">πάγχυ θεοῖς μακάρεσσι γονὴν Ἀρκεισιάδαο
<rtc lang="grc" translate="no">ἔχθεσθ', ἀλλ' ἔτι πού τις ἐπέσσεται ὅς κεν ἔχῃσι
<rtc lang="grc" translate="no">δώματά θ' ὑψερεφέα καὶ ἀπόπροθι πίονας ἀγρούς."
<rtc lang="grc" translate="no">ὣς φάτο, τῆς δ' εὔνησε γόον, σχέθε δ' ὄσσε γόοιο.
<rtc lang="grc" translate="no">ἡ δ' ὑδρηναμένη, καθαρὰ χροὶ̈ εἵμαθ' ἑλοῦσα
<rtc lang="grc" translate="no">εἰς ὑπερῷ' ἀνέβαινε σὺν ἀμφιπόλοισι γυναιξίν,
<rtc lang="grc" translate="no">ἐν δ' ἔθετ' οὐλοχύτας κανέῳ, ἠρᾶτο δ' Ἀθήνῃ:</ruby>

<ruby>"κλῦθί μευ, αἰγιόχοιο Διὸς τέκος, Ἀτρυτώνη,
<rtc lang="grc" translate="no">εἴ ποτέ τοι πολύμητις ἐνὶ μεγάροισιν Ὀδυσσεὺς
<rtc lang="grc" translate="no">ἢ βοὸς ἢ ὄϊος κατὰ πίονα μηρί' ἔκηε,
<rtc lang="grc" translate="no">τῶν νῦν μοι μνῆσαι, καί μοι φίλον υἷα σάωσον,
<rtc lang="grc" translate="no">μνηστῆρας δ' ἀπάλαλκε κακῶς ὑπερηνορέοντας."</ruby>

<ruby>ὣς εἰποῦσ' ὀλόλυξε, θεὰ δέ οἱ ἔκλυεν ἀρῆς.
<rtc lang="grc" translate="no">μνηστῆρες δ' ὁμάδησαν ἀνὰ μέγαρα σκιόεντα:
<rtc lang="grc" translate="no">ὧδε δέ τις εἴπεσκε νέων ὑπερηνορεόντων:</ruby>

<ruby>"ἦ μάλα δὴ γάμον ἄμμι πολυμνήστη βασίλεια
<rtc lang="grc" translate="no">ἀρτύει, οὐδέ τι οἶδεν ὅ οἱ φόνος υἷι τέτυκται."</ruby>

<ruby>"ὣς ἄρα τις εἴπεσκε, τὰ δ' οὐκ ἴσαν ὡς ἐτέτυκτο.
<rtc lang="grc" translate="no">τοῖσιν δ' Ἀντίνοος ἀγορήσατο καὶ μετέειπε:</ruby>

<ruby>"δαιμόνιοι, μύθους μὲν ὑπερφιάλους ἀλέασθε
<rtc lang="grc" translate="no">πάντας ὁμῶς, μή πού τις ἀπαγγείλῃσι καὶ εἴσω.
<rtc lang="grc" translate="no">ἀλλ' ἄγε σιγῇ τοῖον ἀναστάντες τελέωμεν
<rtc lang="grc" translate="no">μῦθον, ὃ δὴ καὶ πᾶσιν ἐνὶ φρεσὶν ἤραρεν ἡμῖν."</ruby>

<ruby>ὣς εἰπὼν ἐκρίνατ' ἐείκοσι φῶτας ἀρίστους,
<rtc lang="grc" translate="no">βὰν δ' ἰέναι ἐπὶ νῆα θοὴν καὶ θῖνα θαλάσσης.
<rtc lang="grc" translate="no">νῆα μὲν οὖν πάμπρωτον ἁλὸς βένθοσδε ἔρυσσαν,
<rtc lang="grc" translate="no">ἐν δ' ἱστόν τ' ἐτίθεντο καὶ ἱστία νηὶ μελαίνῃ,
<rtc lang="grc" translate="no">ἠρτύναντο δ' ἐρετμὰ τροποῖς ἐν δερματίνοισιν,
<rtc lang="grc" translate="no">πάντα κατὰ μοῖραν, ἀνά θ' ἱστία λευκὰ πέτασσαν:
<rtc lang="grc" translate="no">τεύχεα δέ σφ' ἤνεικαν ὑπέρθυμοι θεράποντες.
<rtc lang="grc" translate="no">ὑψοῦ δ' ἐν νοτίῳ τήν γ' ὥρμισαν, ἐκ δ' ἔβαν αὐτοί:
<rtc lang="grc" translate="no">ἔνθα δὲ δόρπον ἕλοντο, μένον δ' ἐπὶ ἕσπερον ἐλθεῖν.</ruby>

<ruby>ἡ δ' ὑπερωίῳ αὖθι περίφρων Πηνελόπεια
<rtc lang="grc" translate="no">κεῖτ' ἄρ' ἄσιτος, ἄπαστος ἐδητύος ἠδὲ ποτῆτος,
<rtc lang="grc" translate="no">ὁρμαίνουσ' ἤ οἱ θάνατον φύγοι υἱὸς ἀμύμων,
<rtc lang="grc" translate="no">ἦ ὅ γ' ὑπὸ μνηστῆρσιν ὑπερφιάλοισι δαμείη.
<rtc lang="grc" translate="no">ὅσσα δὲ μερμήριξε λέων ἀνδρῶν ἐν ὁμίλῳ
<rtc lang="grc" translate="no">δείσας, ὁππότε μιν δόλιον περὶ κύκλον ἄγωσι,
<rtc lang="grc" translate="no">τόσσα μιν ὁρμαίνουσαν ἐπήλυθε νήδυμος ὕπνος:
<rtc lang="grc" translate="no">εὗδε δ' ἀνακλινθεῖσα, λύθεν δέ οἱ ἅψεα πάντα.</ruby>

<ruby>ἔνθ' αὖτ' ἄλλ' ἐνόησε θεά, γλαυκῶπις Ἀθήνη:
<rtc lang="grc" translate="no">εἴδωλον ποίησε, δέμας δ' ἤικτο γυναικί,
<rtc lang="grc" translate="no">Ἰφθίμῃ, κούρῃ μεγαλήτορος Ἰκαρίοιο,
<rtc lang="grc" translate="no">τὴν Εὔμηλος ὄπυιε Φερῇς ἔνι οἰκία ναίων.
<rtc lang="grc" translate="no">πέμπε δέ μιν πρὸς δώματ' Ὀδυσσῆος θείοιο,
<rtc lang="grc" translate="no">ἧος Πηνελόπειαν ὀδυρομένην γοόωσαν
<rtc lang="grc" translate="no">παύσειε κλαυθμοῖο γόοιό τε δακρυόεντος.
<rtc lang="grc" translate="no">ἐς θάλαμον δ' εἰσῆλθε παρὰ κληῖδος ἱμάντα,
<rtc lang="grc" translate="no">στῆ δ' ἄρ ὑπὲρ κεφαλῆς, καί μιν πρὸς μῦθον ἔειπεν:</ruby>

<ruby>"εὕδεις, Πηνελόπεια, φίλον τετιημένη ἦτορ;
<rtc lang="grc" translate="no">οὐ μέν σ' οὐδὲ ἐῶσι θεοὶ ῥεῖα ζώοντες
<rtc lang="grc" translate="no">κλαίειν οὐδ' ἀκάχησθαι, ἐπεί ῥ' ἔτι νόστιμός ἐστι
<rtc lang="grc" translate="no">σὸς παῖς: οὐ μὲν γάρ τι θεοῖς ἀλιτήμενός ἐστι."</ruby>

<ruby>τὴν δ' ἠμείβετ' ἔπειτα περίφρων Πηνελόπεια,
<rtc lang="grc" translate="no">ἡδὺ μάλα κνώσσουσ' ἐν ὀνειρείῃσι πύλῃσιν:</ruby>

<ruby>"τίπτε, κασιγνήτη, δεῦρ' ἤλυθες; οὔ τι πάρος γε
<rtc lang="grc" translate="no">πωλέ', ἐπεὶ μάλα πολλὸν ἀπόπροθι δώματα ναίεις:
<rtc lang="grc" translate="no">καί με κέλεαι παύσασθαι ὀιζύος ἠδ' ὀδυνάων
<rtc lang="grc" translate="no">πολλέων, αἵ μ' ἐρέθουσι κατὰ φρένα καὶ κατὰ θυμόν,
<rtc lang="grc" translate="no">ἣ πρὶν μὲν πόσιν ἐσθλὸν ἀπώλεσα θυμολέοντα,
<rtc lang="grc" translate="no">παντοίῃς ἀρετῇσι κεκασμένον ἐν Δαναοῖσιν,
<rtc lang="grc" translate="no">ἐσθλόν, τοῦ κλέος εὐρὺ καθ' Ἑλλάδα καὶ μέσον Ἄργος:
<rtc lang="grc" translate="no">νῦν αὖ παῖς ἀγαπητὸς ἔβη κοίλης ἐπὶ νηός,
<rtc lang="grc" translate="no">νήπιος, οὔτε πόνων ἐὺ εἰδὼς οὔτ' ἀγοράων.
<rtc lang="grc" translate="no">τοῦ δὴ ἐγὼ καὶ μᾶλλον ὀδύρομαι ἤ περ ἐκείνου:
<rtc lang="grc" translate="no">τοῦ δ' ἀμφιτρομέω καὶ δείδια, μή τι πάθῃσιν,
<rtc lang="grc" translate="no">ἢ ὅ γε τῶν ἐνὶ δήμῳ, ἵν' οἴχεται, ἢ ἐνὶ πόντῳ:
<rtc lang="grc" translate="no">δυσμενέες γὰρ πολλοὶ ἐπ' αὐτῷ μηχανόωνται,
<rtc lang="grc" translate="no">ἱέμενοι κτεῖναι πρὶν πατρίδα γαῖαν ἱκέσθαι."</ruby>

<ruby>τὴν δ' ἀπαμειβόμενον προσέφη εἴδωλον ἀμαυρόν:
<rtc lang="grc" translate="no">"θάρσει, μηδέ τι πάγχυ μετὰ φρεσὶ δείδιθι λίην:
<rtc lang="grc" translate="no">τοίη γάρ οἱ πομπὸς ἅμ' ἔρχεται, ἥν τε καὶ ἄλλοι
<rtc lang="grc" translate="no">ἀνέρες ἠρήσαντο παρεστάμεναι, δύναται γάρ,
<rtc lang="grc" translate="no">Παλλὰς Ἀθηναίη: σὲ δ' ὀδυρομένην ἐλεαίρει:
<rtc lang="grc" translate="no">ἣ νῦν με προέηκε τεὶ̈ν τάδε μυθήσασθαι."</ruby>

<ruby>τὴν δ' αὖτε προσέειπε περίφρων Πηνελόπεια:
<rtc lang="grc" translate="no">"εἰ μὲν δὴ θεός ἐσσι θεοῖό τε ἔκλυες αὐδῆς,
<rtc lang="grc" translate="no">εἰ δ' ἄγε μοι καὶ κεῖνον ὀιζυρὸν κατάλεξον,
<rtc lang="grc" translate="no">ἤ που ἔτι ζώει καὶ ὁρᾷ φάος ἠελίοιο,
<rtc lang="grc" translate="no">ἦ ἤδη τέθνηκε καὶ εἰν Ἀίδαο δόμοισι."</ruby>

<ruby>τὴν δ' ἀπαμειβόμενον προσέφη εἴδωλον ἀμαυρόν:
<rtc lang="grc" translate="no">"οὐ μέν τοι κεῖνόν γε διηνεκέως ἀγορεύσω,
<rtc lang="grc" translate="no">ζώει ὅ γ' ἦ τέθνηκε: κακὸν δ' ἀνεμώλια βάζειν."</ruby>

<ruby>ὣς εἰπὸν σταθμοῖο παρὰ κληῖδα λιάσθη
<rtc lang="grc" translate="no">ἐς πνοιὰς ἀνέμων. ἡ δ' ἐξ ὕπνου ἀνόρουσε
<rtc lang="grc" translate="no">κούρη Ἰκαρίοιο: φίλον δέ οἱ ἦτορ ἰάνθη,
<rtc lang="grc" translate="no">ὥς οἱ ἐναργὲς ὄνειρον ἐπέσσυτο νυκτὸς ἀμολγῷ.</ruby>

<ruby>μνηστῆρες δ' ἀναβάντες ἐπέπλεον ὑγρὰ κέλευθα
<rtc lang="grc" translate="no">Τηλεμάχῳ φόνον αἰπὺν ἐνὶ φρεσὶν ὁρμαίνοντες.
<rtc lang="grc" translate="no">ἔστι δέ τις νῆσος μέσσῃ ἁλὶ πετρήεσσα,
<rtc lang="grc" translate="no">μεσσηγὺς Ἰθάκης τε Σάμοιό τε παιπαλοέσσης,
<rtc lang="grc" translate="no">Ἀστερίς, οὐ μεγάλη: λιμένες δ' ἔνι ναύλοχοι αὐτῇ
<rtc lang="grc" translate="no">ἀμφίδυμοι: τῇ τόν γε μένον λοχόωντες Ἀχαιοί.</ruby>
