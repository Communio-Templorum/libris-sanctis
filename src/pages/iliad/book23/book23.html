<article itemscope itemtype="http://schema.org/Book http://schema.org/PublicationVolume">
<meta itemprop="copyrightYear" content="1898" />
<meta itemprop="volumeNumber" content="3" />
<h2 itemprop="name">The Iliad</h2>
<u itemprop="author">Homer</u>

<section itemscope itemtype="http://schema.org/Book http://schema.org/PublicationIssue">
<nav>
	<a href="#!/" rel="contents">Table of Contents</a>
	<a href="#!/iliad/book22/" rel="prev">Previous</a>
	<a href="#!/iliad/book24/" rel="next">Next</a>
</nav>
<meta itemprop="issueNumber" content="23" />
<h3 itemprop="name">Book 23</h3>

<ol>
<ruby><rtc lang="grc" translate="no">ὣς οἳ μὲν στενάχοντο κατὰ πτόλιν: αὐτὰρ Ἀχαιοὶ
<rtc lang="grc" translate="no">ἐπεὶ δὴ νῆάς τε καὶ Ἑλλήσποντον ἵκοντο,
<rtc lang="grc" translate="no">οἳ μὲν ἄρ' ἐσκίδναντο ἑὴν ἐπὶ νῆα ἕκαστος,
<rtc lang="grc" translate="no">Μυρμιδόνας δ' οὐκ εἴα ἀποσκίδνασθαι Ἀχιλλεύς,
<rtc lang="grc" translate="no">ἀλλ' ὅ γε οἷς ἑτάροισι φιλοπτολέμοισι μετηύδα:
<rtc lang="grc" translate="no">Μυρμιδόνες ταχύπωλοι ἐμοὶ ἐρίηρες ἑταῖροι
<rtc lang="grc" translate="no">μὴ δή πω ὑπ' ὄχεσφι λυώμεθα μώνυχας ἵππους,
<rtc lang="grc" translate="no">ἀλλ' αὐτοῖς ἵπποισι καὶ ἅρμασιν ἆσσον ἰόντες
<rtc lang="grc" translate="no">Πάτροκλον κλαίωμεν: ὃ γὰρ γέρας ἐστὶ θανόντων.
<rtc lang="grc" translate="no">αὐτὰρ ἐπεί κ' ὀλοοῖο τεταρπώμεσθα γόοιο,
<rtc lang="grc" translate="no">ἵππους λυσάμενοι δορπήσομεν ἐνθάδε πάντες.</ruby>

<ruby><rtc lang="grc" translate="no">ὣς ἔφαθ', οἳ δ' ᾤμωξαν ἀολλέες, ἦρχε δ' Ἀχιλλεύς.
<rtc lang="grc" translate="no">οἳ δὲ τρὶς περὶ νεκρὸν ἐύ̈τριχας ἤλασαν ἵππους
<rtc lang="grc" translate="no">μυρόμενοι: μετὰ δέ σφι Θέτις γόου ἵμερον ὦρσε.
<rtc lang="grc" translate="no">δεύοντο ψάμαθοι, δεύοντο δὲ τεύχεα φωτῶν
<rtc lang="grc" translate="no">δάκρυσι: τοῖον γὰρ πόθεον μήστωρα φόβοιο.
<rtc lang="grc" translate="no">τοῖσι δὲ Πηλεί̈δης ἁδινοῦ ἐξῆρχε γόοιο
<rtc lang="grc" translate="no">χεῖρας ἐπ' ἀνδροφόνους θέμενος στήθεσσιν ἑταίρου:
<rtc lang="grc" translate="no">χαῖρέ μοι ὦ Πάτροκλε καὶ εἰν Ἀί̈δαο δόμοισι:
<rtc lang="grc" translate="no">πάντα γὰρ ἤδη τοι τελέω τὰ πάροιθεν ὑπέστην
<rtc lang="grc" translate="no">Ἕκτορα δεῦρ' ἐρύσας δώσειν κυσὶν ὠμὰ δάσασθαι,
<rtc lang="grc" translate="no">δώδεκα δὲ προπάροιθε πυρῆς ἀποδειροτομήσειν
<rtc lang="grc" translate="no">Τρώων ἀγλαὰ τέκνα σέθεν κταμένοιο χολωθείς.</ruby>

<ruby><rtc lang="grc" translate="no">ἦ ῥα καὶ Ἕκτορα δῖον ἀεικέα μήδετο ἔργα
<rtc lang="grc" translate="no">πρηνέα πὰρ λεχέεσσι Μενοιτιάδαο τανύσσας
<rtc lang="grc" translate="no">ἐν κονίῃς: οἳ δ' ἔντε' ἀφωπλίζοντο ἕκαστος
<rtc lang="grc" translate="no">χάλκεα μαρμαίροντα, λύον δ' ὑψηχέας ἵππους,
<rtc lang="grc" translate="no">κὰδ δ' ἷζον παρὰ νηὶ̈ ποδώκεος Αἰακίδαο
<rtc lang="grc" translate="no">μυρίοι: αὐτὰρ ὃ τοῖσι τάφον μενοεικέα δαίνυ.
<rtc lang="grc" translate="no">πολλοὶ μὲν βόες ἀργοὶ ὀρέχθεον ἀμφὶ σιδήρῳ
<rtc lang="grc" translate="no">σφαζόμενοι, πολλοὶ δ' ὄϊες καὶ μηκάδες αἶγες:
<rtc lang="grc" translate="no">πολλοὶ δ' ἀργιόδοντες ὕες θαλέθοντες ἀλοιφῇ
<rtc lang="grc" translate="no">εὑόμενοι τανύοντο διὰ φλογὸς Ἡφαίστοιο:
<rtc lang="grc" translate="no">πάντῃ δ' ἀμφὶ νέκυν κοτυλήρυτον ἔρρεεν αἷμα.</ruby>

<ruby><rtc lang="grc" translate="no">αὐτὰρ τόν γε ἄνακτα ποδώκεα Πηλεί̈ωνα
<rtc lang="grc" translate="no">εἰς Ἀγαμέμνονα δῖον ἄγον βασιλῆες Ἀχαιῶν
<rtc lang="grc" translate="no">σπουδῇ παρπεπιθόντες ἑταίρου χωόμενον κῆρ.
<rtc lang="grc" translate="no">οἳ δ' ὅτε δὴ κλισίην Ἀγαμέμνονος ἷξον ἰόντες,
<rtc lang="grc" translate="no">αὐτίκα κηρύκεσσι λιγυφθόγγοισι κέλευσαν
<rtc lang="grc" translate="no">ἀμφὶ πυρὶ στῆσαι τρίποδα μέγαν, εἰ πεπίθοιεν
<rtc lang="grc" translate="no">Πηλεί̈δην λούσασθαι ἄπο βρότον αἱματόεντα.
<rtc lang="grc" translate="no">αὐτὰρ ὅ γ' ἠρνεῖτο στερεῶς, ἐπὶ δ' ὅρκον ὄμοσσεν:
<rtc lang="grc" translate="no">οὐ μὰ Ζῆν', ὅς τίς τε θεῶν ὕπατος καὶ ἄριστος,
<rtc lang="grc" translate="no">οὐ θέμις ἐστὶ λοετρὰ καρήατος ἆσσον ἱκέσθαι
<rtc lang="grc" translate="no">πρίν γ' ἐνὶ Πάτροκλον θέμεναι πυρὶ σῆμά τε χεῦαι
<rtc lang="grc" translate="no">κείρασθαί τε κόμην, ἐπεὶ οὔ μ' ἔτι δεύτερον ὧδε
<rtc lang="grc" translate="no">ἵξετ' ἄχος κραδίην ὄφρα ζωοῖσι μετείω.
<rtc lang="grc" translate="no">ἀλλ' ἤτοι νῦν μὲν στυγερῇ πειθώμεθα δαιτί:
<rtc lang="grc" translate="no">ἠῶθεν δ' ὄτρυνον ἄναξ ἀνδρῶν Ἀγάμεμνον
<rtc lang="grc" translate="no">ὕλην τ' ἀξέμεναι παρά τε σχεῖν ὅσσ' ἐπιεικὲς
<rtc lang="grc" translate="no">νεκρὸν ἔχοντα νέεσθαι ὑπὸ ζόφον ἠερόεντα,
<rtc lang="grc" translate="no">ὄφρ' ἤτοι τοῦτον μὲν ἐπιφλέγῃ ἀκάματον πῦρ
<rtc lang="grc" translate="no">θᾶσσον ἀπ' ὀφθαλμῶν, λαοὶ δ' ἐπὶ ἔργα τράπωνται.
<rtc lang="grc" translate="no">ὣς ἔφαθ', οἳ δ' ἄρα τοῦ μάλα μὲν κλύον ἠδὲ πίθοντο.
<rtc lang="grc" translate="no">ἐσσυμένως δ' ἄρα δόρπον ἐφοπλίσσαντες ἕκαστοι
<rtc lang="grc" translate="no">δαίνυντ', οὐδέ τι θυμὸς ἐδεύετο δαιτὸς ἐί̈σης.
<rtc lang="grc" translate="no">αὐτὰρ ἐπεὶ πόσιος καὶ ἐδητύος ἐξ ἔρον ἕντο,
<rtc lang="grc" translate="no">οἳ μὲν κακκείοντες ἔβαν κλισίην δὲ ἕκαστος,
<rtc lang="grc" translate="no">Πηλεί̈δης δ' ἐπὶ θινὶ πολυφλοίσβοιο θαλάσσης
<rtc lang="grc" translate="no">κεῖτο βαρὺ στενάχων πολέσιν μετὰ Μυρμιδόνεσσιν
<rtc lang="grc" translate="no">ἐν καθαρῷ, ὅθι κύματ' ἐπ' ἠϊόνος κλύζεσκον:
<rtc lang="grc" translate="no">εὖτε τὸν ὕπνος ἔμαρπτε λύων μελεδήματα θυμοῦ
<rtc lang="grc" translate="no">νήδυμος ἀμφιχυθείς: μάλα γὰρ κάμε φαίδιμα γυῖα
<rtc lang="grc" translate="no">Ἕκτορ' ἐπαί̈σσων προτὶ Ἴλιον ἠνεμόεσσαν:
<rtc lang="grc" translate="no">ἦλθε δ' ἐπὶ ψυχὴ Πατροκλῆος δειλοῖο
<rtc lang="grc" translate="no">πάντ' αὐτῷ μέγεθός τε καὶ ὄμματα κάλ' ἐϊκυῖα
<rtc lang="grc" translate="no">καὶ φωνήν, καὶ τοῖα περὶ χροὶ̈ εἵματα ἕστο:
<rtc lang="grc" translate="no">στῆ δ' ἄρ' ὑπὲρ κεφαλῆς καί μιν πρὸς μῦθον ἔειπεν:
<rtc lang="grc" translate="no">εὕδεις, αὐτὰρ ἐμεῖο λελασμένος ἔπλευ Ἀχιλλεῦ.
<rtc lang="grc" translate="no">οὐ μέν μευ ζώοντος ἀκήδεις, ἀλλὰ θανόντος:
<rtc lang="grc" translate="no">θάπτέ με ὅττι τάχιστα πύλας Ἀί̈δαο περήσω.
<rtc lang="grc" translate="no">τῆλέ με εἴργουσι ψυχαὶ εἴδωλα καμόντων,
<rtc lang="grc" translate="no">οὐδέ μέ πω μίσγεσθαι ὑπὲρ ποταμοῖο ἐῶσιν,
<rtc lang="grc" translate="no">ἀλλ' αὔτως ἀλάλημαι ἀν' εὐρυπυλὲς Ἄϊδος δῶ.
<rtc lang="grc" translate="no">καί μοι δὸς τὴν χεῖρ': ὀλοφύρομαι, οὐ γὰρ ἔτ' αὖτις
<rtc lang="grc" translate="no">νίσομαι ἐξ Ἀί̈δαο, ἐπήν με πυρὸς λελάχητε.
<rtc lang="grc" translate="no">οὐ μὲν γὰρ ζωοί γε φίλων ἀπάνευθεν ἑταίρων
<rtc lang="grc" translate="no">βουλὰς ἑζόμενοι βουλεύσομεν, ἀλλ' ἐμὲ μὲν κὴρ
<rtc lang="grc" translate="no">ἀμφέχανε στυγερή, ἥ περ λάχε γιγνόμενόν περ:
<rtc lang="grc" translate="no">καὶ δὲ σοὶ αὐτῷ μοῖρα, θεοῖς ἐπιείκελ' Ἀχιλλεῦ,
<rtc lang="grc" translate="no">τείχει ὕπο Τρώων εὐηφενέων ἀπολέσθαι.
<rtc lang="grc" translate="no">ἄλλο δέ τοι ἐρέω καὶ ἐφήσομαι αἴ κε πίθηαι:
<rtc lang="grc" translate="no">μὴ ἐμὰ σῶν ἀπάνευθε τιθήμεναι ὀστέ' Ἀχιλλεῦ,
<rtc lang="grc" translate="no">ἀλλ' ὁμοῦ ὡς ἐτράφημεν ἐν ὑμετέροισι δόμοισιν,
<rtc lang="grc" translate="no">εὖτέ με τυτθὸν ἐόντα Μενοίτιος ἐξ Ὀπόεντος
<rtc lang="grc" translate="no">ἤγαγεν ὑμέτερόνδ' ἀνδροκτασίης ὕπο λυγρῆς,
<rtc lang="grc" translate="no">ἤματι τῷ ὅτε παῖδα κατέκτανον Ἀμφιδάμαντος
<rtc lang="grc" translate="no">νήπιος οὐκ ἐθέλων ἀμφ' ἀστραγάλοισι χολωθείς:
<rtc lang="grc" translate="no">ἔνθά με δεξάμενος ἐν δώμασιν ἱππότα Πηλεὺς
<rtc lang="grc" translate="no">ἔτραφέ τ' ἐνδυκέως καὶ σὸν θεράποντ' ὀνόμηνεν:
<rtc lang="grc" translate="no">ὣς δὲ καὶ ὀστέα νῶϊν ὁμὴ σορὸς ἀμφικαλύπτοι
<rtc lang="grc" translate="no">χρύσεος ἀμφιφορεύς, τόν τοι πόρε πότνια μήτηρ.
<rtc lang="grc" translate="no">τὸν δ' ἀπαμειβόμενος προσέφη πόδας ὠκὺς Ἀχιλλεύς:
<rtc lang="grc" translate="no">τίπτέ μοι ἠθείη κεφαλὴ δεῦρ' εἰλήλουθας
<rtc lang="grc" translate="no">καί μοι ταῦτα ἕκαστ' ἐπιτέλλεαι; αὐτὰρ ἐγώ τοι
<rtc lang="grc" translate="no">πάντα μάλ' ἐκτελέω καὶ πείσομαι ὡς σὺ κελεύεις.
<rtc lang="grc" translate="no">ἀλλά μοι ἆσσον στῆθι: μίνυνθά περ ἀμφιβαλόντε
<rtc lang="grc" translate="no">ἀλλήλους ὀλοοῖο τεταρπώμεσθα γόοιο.</ruby>

<ruby><rtc lang="grc" translate="no">ὣς ἄρα φωνήσας ὠρέξατο χερσὶ φίλῃσιν
<rtc lang="grc" translate="no">οὐδ' ἔλαβε: ψυχὴ δὲ κατὰ χθονὸς ἠύ̈τε καπνὸς
<rtc lang="grc" translate="no">ᾤχετο τετριγυῖα: ταφὼν δ' ἀνόρουσεν Ἀχιλλεὺς
<rtc lang="grc" translate="no">χερσί τε συμπλατάγησεν, ἔπος δ' ὀλοφυδνὸν ἔειπεν:
<rtc lang="grc" translate="no">ὢ πόποι ἦ ῥά τίς ἐστι καὶ εἰν Ἀί̈δαο δόμοισι
<rtc lang="grc" translate="no">ψυχὴ καὶ εἴδωλον, ἀτὰρ φρένες οὐκ ἔνι πάμπαν:
<rtc lang="grc" translate="no">παννυχίη γάρ μοι Πατροκλῆος δειλοῖο
<rtc lang="grc" translate="no">ψυχὴ ἐφεστήκει γοόωσά τε μυρομένη τε,
<rtc lang="grc" translate="no">καί μοι ἕκαστ' ἐπέτελλεν, ἔϊκτο δὲ θέσκελον αὐτῷ.</ruby>

<ruby><rtc lang="grc" translate="no">ὣς φάτο, τοῖσι δὲ πᾶσιν ὑφ' ἵμερον ὦρσε γόοιο:
<rtc lang="grc" translate="no">μυρομένοισι δὲ τοῖσι φάνη ῥοδοδάκτυλος Ἠὼς
<rtc lang="grc" translate="no">ἀμφὶ νέκυν ἐλεεινόν. ἀτὰρ κρείων Ἀγαμέμνων
<rtc lang="grc" translate="no">οὐρῆάς τ' ὄτρυνε καὶ ἀνέρας ἀξέμεν ὕλην
<rtc lang="grc" translate="no">πάντοθεν ἐκ κλισιῶν: ἐπὶ δ' ἀνὴρ ἐσθλὸς ὀρώρει
<rtc lang="grc" translate="no">Μηριόνης θεράπων ἀγαπήνορος Ἰδομενῆος.
<rtc lang="grc" translate="no">οἳ δ' ἴσαν ὑλοτόμους πελέκεας ἐν χερσὶν ἔχοντες
<rtc lang="grc" translate="no">σειράς τ' εὐπλέκτους: πρὸ δ' ἄρ' οὐρῆες κίον αὐτῶν.
<rtc lang="grc" translate="no">πολλὰ δ' ἄναντα κάταντα πάραντά τε δόχμιά τ' ἦλθον:
<rtc lang="grc" translate="no">ἀλλ' ὅτε δὴ κνημοὺς προσέβαν πολυπίδακος Ἴδης,
<rtc lang="grc" translate="no">αὐτίκ' ἄρα δρῦς ὑψικόμους ταναήκεϊ χαλκῷ
<rtc lang="grc" translate="no">τάμνον ἐπειγόμενοι: ταὶ δὲ μεγάλα κτυπέουσαι
<rtc lang="grc" translate="no">πῖπτον: τὰς μὲν ἔπειτα διαπλήσσοντες Ἀχαιοὶ
<rtc lang="grc" translate="no">ἔκδεον ἡμιόνων: ταὶ δὲ χθόνα ποσσὶ δατεῦντο
<rtc lang="grc" translate="no">ἐλδόμεναι πεδίοιο διὰ ῥωπήϊα πυκνά.
<rtc lang="grc" translate="no">πάντες δ' ὑλοτόμοι φιτροὺς φέρον: ὡς γὰρ ἀνώγει
<rtc lang="grc" translate="no">Μηριόνης θεράπων ἀγαπήνορος Ἰδομενῆος.
<rtc lang="grc" translate="no">κὰδ δ' ἄρ' ἐπ' ἀκτῆς βάλλον ἐπισχερώ, ἔνθ' ἄρ' Ἀχιλλεὺς
<rtc lang="grc" translate="no">φράσσατο Πατρόκλῳ μέγα ἠρίον ἠδὲ οἷ αὐτῷ.</ruby>

<ruby><rtc lang="grc" translate="no">αὐτὰρ ἐπεὶ πάντῃ παρακάββαλον ἄσπετον ὕλην
<rtc lang="grc" translate="no">ἥατ' ἄρ' αὖθι μένοντες ἀολλέες. αὐτὰρ Ἀχιλλεὺς
<rtc lang="grc" translate="no">αὐτίκα Μυρμιδόνεσσι φιλοπτολέμοισι κέλευσε
<rtc lang="grc" translate="no">χαλκὸν ζώννυσθαι, ζεῦξαι δ' ὑπ' ὄχεσφιν ἕκαστον
<rtc lang="grc" translate="no">ἵππους: οἳ δ' ὄρνυντο καὶ ἐν τεύχεσσιν ἔδυνον,
<rtc lang="grc" translate="no">ἂν δ' ἔβαν ἐν δίφροισι παραιβάται ἡνίοχοί τε,
<rtc lang="grc" translate="no">πρόσθε μὲν ἱππῆες, μετὰ δὲ νέφος εἵπετο πεζῶν
<rtc lang="grc" translate="no">μυρίοι: ἐν δὲ μέσοισι φέρον Πάτροκλον ἑταῖροι.
<rtc lang="grc" translate="no">θριξὶ δὲ πάντα νέκυν καταείνυσαν, ἃς ἐπέβαλλον
<rtc lang="grc" translate="no">κειρόμενοι: ὄπιθεν δὲ κάρη ἔχε δῖος Ἀχιλλεὺς
<rtc lang="grc" translate="no">ἀχνύμενος: ἕταρον γὰρ ἀμύμονα πέμπ' Ἄϊδος δέ.
<rtc lang="grc" translate="no">οἳ δ' ὅτε χῶρον ἵκανον ὅθί σφισι πέφραδ' Ἀχιλλεὺς
<rtc lang="grc" translate="no">κάτθεσαν, αἶψα δέ οἱ μενοεικέα νήεον ὕλην.
<rtc lang="grc" translate="no">ἔνθ' αὖτ' ἄλλ' ἐνόησε ποδάρκης δῖος Ἀχιλλεύς:
<rtc lang="grc" translate="no">στὰς ἀπάνευθε πυρῆς ξανθὴν ἀπεκείρατο χαίτην,
<rtc lang="grc" translate="no">τήν ῥα Σπερχειῷ ποταμῷ τρέφε τηλεθόωσαν:
<rtc lang="grc" translate="no">ὀχθήσας δ' ἄρα εἶπεν ἰδὼν ἐπὶ οἴνοπα πόντον:
<rtc lang="grc" translate="no">Σπερχεί' ἄλλως σοί γε πατὴρ ἠρήσατο Πηλεὺς
<rtc lang="grc" translate="no">κεῖσέ με νοστήσαντα φίλην ἐς πατρίδα γαῖαν
<rtc lang="grc" translate="no">σοί τε κόμην κερέειν ῥέξειν θ' ἱερὴν ἑκατόμβην,
<rtc lang="grc" translate="no">πεντήκοντα δ' ἔνορχα παρ' αὐτόθι μῆλ' ἱερεύσειν
<rtc lang="grc" translate="no">ἐς πηγάς, ὅθι τοι τέμενος βωμός τε θυήεις.
<rtc lang="grc" translate="no">ὣς ἠρᾶθ' ὃ γέρων, σὺ δέ οἱ νόον οὐκ ἐτέλεσσας.
<rtc lang="grc" translate="no">νῦν δ' ἐπεὶ οὐ νέομαί γε φίλην ἐς πατρίδα γαῖαν
<rtc lang="grc" translate="no">Πατρόκλῳ ἥρωϊ κόμην ὀπάσαιμι φέρεσθαι.</ruby>

<ruby><rtc lang="grc" translate="no">ὣς εἰπὼν ἐν χερσὶ κόμην ἑτάροιο φίλοιο
<rtc lang="grc" translate="no">θῆκεν, τοῖσι δὲ πᾶσιν ὑφ' ἵμερον ὦρσε γόοιο.
<rtc lang="grc" translate="no">καί νύ κ' ὀδυρομένοισιν ἔδυ φάος ἠελίοιο
<rtc lang="grc" translate="no">εἰ μὴ Ἀχιλλεὺς αἶψ' Ἀγαμέμνονι εἶπε παραστάς:
<rtc lang="grc" translate="no">Ἀτρεί̈δη, σοὶ γάρ τε μάλιστά γε λαὸς Ἀχαιῶν
<rtc lang="grc" translate="no">πείσονται μύθοισι, γόοιο μὲν ἔστι καὶ ἆσαι,
<rtc lang="grc" translate="no">νῦν δ' ἀπὸ πυρκαϊῆς σκέδασον καὶ δεῖπνον ἄνωχθι
<rtc lang="grc" translate="no">ὅπλεσθαι: τάδε δ' ἀμφὶ πονησόμεθ' οἷσι μάλιστα
<rtc lang="grc" translate="no">κήδεός ἐστι νέκυς: παρὰ δ' οἵ τ' ἀγοὶ ἄμμι μενόντων.
<rtc lang="grc" translate="no">αὐτὰρ ἐπεὶ τό γ' ἄκουσεν ἄναξ ἀνδρῶν Ἀγαμέμνων,
<rtc lang="grc" translate="no">αὐτίκα λαὸν μὲν σκέδασεν κατὰ νῆας ἐί̈σας,
<rtc lang="grc" translate="no">κηδεμόνες δὲ παρ' αὖθι μένον καὶ νήεον ὕλην,
<rtc lang="grc" translate="no">ποίησαν δὲ πυρὴν ἑκατόμπεδον ἔνθα καὶ ἔνθα,
<rtc lang="grc" translate="no">ἐν δὲ πυρῇ ὑπάτῃ νεκρὸν θέσαν ἀχνύμενοι κῆρ.
<rtc lang="grc" translate="no">πολλὰ δὲ ἴφια μῆλα καὶ εἰλίποδας ἕλικας βοῦς
<rtc lang="grc" translate="no">πρόσθε πυρῆς ἔδερόν τε καὶ ἄμφεπον: ἐκ δ' ἄρα πάντων
<rtc lang="grc" translate="no">δημὸν ἑλὼν ἐκάλυψε νέκυν μεγάθυμος Ἀχιλλεὺς
<rtc lang="grc" translate="no">ἐς πόδας ἐκ κεφαλῆς, περὶ δὲ δρατὰ σώματα νήει.
<rtc lang="grc" translate="no">ἐν δ' ἐτίθει μέλιτος καὶ ἀλείφατος ἀμφιφορῆας
<rtc lang="grc" translate="no">πρὸς λέχεα κλίνων: πίσυρας δ' ἐριαύχενας ἵππους
<rtc lang="grc" translate="no">ἐσσυμένως ἐνέβαλλε πυρῇ μεγάλα στεναχίζων.
<rtc lang="grc" translate="no">ἐννέα τῷ γε ἄνακτι τραπεζῆες κύνες ἦσαν,
<rtc lang="grc" translate="no">καὶ μὲν τῶν ἐνέβαλλε πυρῇ δύο δειροτομήσας,
<rtc lang="grc" translate="no">δώδεκα δὲ Τρώων μεγαθύμων υἱέας ἐσθλοὺς
<rtc lang="grc" translate="no">χαλκῷ δηϊόων: κακὰ δὲ φρεσὶ μήδετο ἔργα:
<rtc lang="grc" translate="no">ἐν δὲ πυρὸς μένος ἧκε σιδήρεον ὄφρα νέμοιτο.
<rtc lang="grc" translate="no">ᾤμωξέν τ' ἄρ' ἔπειτα, φίλον δ' ὀνόμηνεν ἑταῖρον:
<rtc lang="grc" translate="no">χαῖρέ μοι ὦ Πάτροκλε καὶ εἰν Ἀί̈δαο δόμοισι:
<rtc lang="grc" translate="no">πάντα γὰρ ἤδη τοι τελέω τὰ πάροιθεν ὑπέστην,
<rtc lang="grc" translate="no">δώδεκα μὲν Τρώων μεγαθύμων υἱέας ἐσθλοὺς
<rtc lang="grc" translate="no">τοὺς ἅμα σοὶ πάντας πῦρ ἐσθίει: Ἕκτορα δ' οὔ τι
<rtc lang="grc" translate="no">δώσω Πριαμίδην πυρὶ δαπτέμεν, ἀλλὰ κύνεσσιν.</ruby>

<ruby><rtc lang="grc" translate="no">ὣς φάτ' ἀπειλήσας: τὸν δ' οὐ κύνες ἀμφεπένοντο,
<rtc lang="grc" translate="no">ἀλλὰ κύνας μὲν ἄλαλκε Διὸς θυγάτηρ Ἀφροδίτη
<rtc lang="grc" translate="no">ἤματα καὶ νύκτας, ῥοδόεντι δὲ χρῖεν ἐλαίῳ
<rtc lang="grc" translate="no">ἀμβροσίῳ, ἵνα μή μιν ἀποδρύφοι ἑλκυστάζων.
<rtc lang="grc" translate="no">τῷ δ' ἐπὶ κυάνεον νέφος ἤγαγε Φοῖβος Ἀπόλλων
<rtc lang="grc" translate="no">οὐρανόθεν πεδίον δέ, κάλυψε δὲ χῶρον ἅπαντα
<rtc lang="grc" translate="no">ὅσσον ἐπεῖχε νέκυς, μὴ πρὶν μένος ἠελίοιο
<rtc lang="grc" translate="no">σκήλει' ἀμφὶ περὶ χρόα ἴνεσιν ἠδὲ μέλεσσιν.
<rtc lang="grc" translate="no">οὐδὲ πυρὴ Πατρόκλου ἐκαίετο τεθνηῶτος:
<rtc lang="grc" translate="no">ἔνθ' αὖτ' ἀλλ' ἐνόησε ποδάρκης δῖος Ἀχιλλεύς:
<rtc lang="grc" translate="no">στὰς ἀπάνευθε πυρῆς δοιοῖς ἠρᾶτ' ἀνέμοισι
<rtc lang="grc" translate="no">Βορέῃ καὶ Ζεφύρῳ, καὶ ὑπίσχετο ἱερὰ καλά:
<rtc lang="grc" translate="no">πολλὰ δὲ καὶ σπένδων χρυσέῳ δέπαϊ λιτάνευεν
<rtc lang="grc" translate="no">ἐλθέμεν, ὄφρα τάχιστα πυρὶ φλεγεθοίατο νεκροί,
<rtc lang="grc" translate="no">ὕλη τε σεύαιτο καήμεναι. ὦκα δὲ Ἶρις
<rtc lang="grc" translate="no">ἀράων ἀί̈ουσα μετάγγελος ἦλθ' ἀνέμοισιν.
<rtc lang="grc" translate="no">οἳ μὲν ἄρα Ζεφύροιο δυσαέος ἀθρόοι ἔνδον
<rtc lang="grc" translate="no">εἰλαπίνην δαίνυντο: θέουσα δὲ Ἶρις ἐπέστη
<rtc lang="grc" translate="no">βηλῷ ἔπι λιθέῳ: τοὶ δ' ὡς ἴδον ὀφθαλμοῖσι
<rtc lang="grc" translate="no">πάντες ἀνήϊξαν, κάλεόν τέ μιν εἰς ἓ ἕκαστος:
<rtc lang="grc" translate="no">ἣ δ' αὖθ' ἕζεσθαι μὲν ἀνήνατο, εἶπε δὲ μῦθον:
<rtc lang="grc" translate="no">οὐχ ἕδος: εἶμι γὰρ αὖτις ἐπ' Ὠκεανοῖο ῥέεθρα
<rtc lang="grc" translate="no">Αἰθιόπων ἐς γαῖαν, ὅθι ῥέζουσ' ἑκατόμβας
<rtc lang="grc" translate="no">ἀθανάτοις, ἵνα δὴ καὶ ἐγὼ μεταδαίσομαι ἱρῶν.
<rtc lang="grc" translate="no">ἀλλ' Ἀχιλεὺς Βορέην ἠδὲ Ζέφυρον κελαδεινὸν
<rtc lang="grc" translate="no">ἐλθεῖν ἀρᾶται, καὶ ὑπίσχεται ἱερὰ καλά,
<rtc lang="grc" translate="no">ὄφρα πυρὴν ὄρσητε καήμεναι, ᾗ ἔνι κεῖται
<rtc lang="grc" translate="no">Πάτροκλος, τὸν πάντες ἀναστενάχουσιν Ἀχαιοί.</ruby>

<ruby><rtc lang="grc" translate="no">ἣ μὲν ἄρ' ὣς εἰποῦσ' ἀπεβήσετο, τοὶ δ' ὀρέοντο
<rtc lang="grc" translate="no">ἠχῇ θεσπεσίῃ νέφεα κλονέοντε πάροιθεν.
<rtc lang="grc" translate="no">αἶψα δὲ πόντον ἵκανον ἀήμεναι, ὦρτο δὲ κῦμα
<rtc lang="grc" translate="no">πνοιῇ ὕπο λιγυρῇ: Τροίην δ' ἐρίβωλον ἱκέσθην,
<rtc lang="grc" translate="no">ἐν δὲ πυρῇ πεσέτην, μέγα δ' ἴαχε θεσπιδαὲς πῦρ.
<rtc lang="grc" translate="no">παννύχιοι δ' ἄρα τοί γε πυρῆς ἄμυδις φλόγ' ἔβαλλον
<rtc lang="grc" translate="no">φυσῶντες λιγέως: ὃ δὲ πάννυχος ὠκὺς Ἀχιλλεὺς
<rtc lang="grc" translate="no">χρυσέου ἐκ κρητῆρος ἑλὼν δέπας ἀμφικύπελλον
<rtc lang="grc" translate="no">οἶνον ἀφυσσόμενος χαμάδις χέε, δεῦε δὲ γαῖαν
<rtc lang="grc" translate="no">ψυχὴν κικλήσκων Πατροκλῆος δειλοῖο.
<rtc lang="grc" translate="no">ὡς δὲ πατὴρ οὗ παιδὸς ὀδύρεται ὀστέα καίων
<rtc lang="grc" translate="no">νυμφίου, ὅς τε θανὼν δειλοὺς ἀκάχησε τοκῆας,
<rtc lang="grc" translate="no">ὣς Ἀχιλεὺς ἑτάροιο ὀδύρετο ὀστέα καίων,
<rtc lang="grc" translate="no">ἑρπύζων παρὰ πυρκαϊὴν ἁδινὰ στεναχίζων.</ruby>

<ruby><rtc lang="grc" translate="no">ἦμος δ' ἑωσφόρος εἶσι φόως ἐρέων ἐπὶ γαῖαν,
<rtc lang="grc" translate="no">ὅν τε μέτα κροκόπεπλος ὑπεὶρ ἅλα κίδναται ἠώς,
<rtc lang="grc" translate="no">τῆμος πυρκαϊὴ ἐμαραίνετο, παύσατο δὲ φλόξ.
<rtc lang="grc" translate="no">οἳ δ' ἄνεμοι πάλιν αὖτις ἔβαν οἶκον δὲ νέεσθαι
<rtc lang="grc" translate="no">Θρηί̈κιον κατὰ πόντον: ὃ δ' ἔστενεν οἴδματι θύων.
<rtc lang="grc" translate="no">Πηλεί̈δης δ' ἀπὸ πυρκαϊῆς ἑτέρωσε λιασθεὶς
<rtc lang="grc" translate="no">κλίνθη κεκμηώς, ἐπὶ δὲ γλυκὺς ὕπνος ὄρουσεν:
<rtc lang="grc" translate="no">οἳ δ' ἀμφ' Ἀτρεί̈ωνα ἀολλέες ἠγερέθοντο:
<rtc lang="grc" translate="no">τῶν μιν ἐπερχομένων ὅμαδος καὶ δοῦπος ἔγειρεν,
<rtc lang="grc" translate="no">ἕζετο δ' ὀρθωθεὶς καί σφεας πρὸς μῦθον ἔειπεν:
<rtc lang="grc" translate="no">Ἀτρεί̈δη τε καὶ ἄλλοι ἀριστῆες Παναχαιῶν,
<rtc lang="grc" translate="no">πρῶτον μὲν κατὰ πυρκαϊὴν σβέσατ' αἴθοπι οἴνῳ
<rtc lang="grc" translate="no">πᾶσαν, ὁπόσσον ἐπέσχε πυρὸς μένος: αὐτὰρ ἔπειτα
<rtc lang="grc" translate="no">ὀστέα Πατρόκλοιο Μενοιτιάδαο λέγωμεν
<rtc lang="grc" translate="no">εὖ διαγιγνώσκοντες: ἀριφραδέα δὲ τέτυκται:
<rtc lang="grc" translate="no">ἐν μέσσῃ γὰρ ἔκειτο πυρῇ, τοὶ δ' ἄλλοι ἄνευθεν
<rtc lang="grc" translate="no">ἐσχατιῇ καίοντ' ἐπιμὶξ ἵπποι τε καὶ ἄνδρες.
<rtc lang="grc" translate="no">καὶ τὰ μὲν ἐν χρυσέῃ φιάλῃ καὶ δίπλακι δημῷ
<rtc lang="grc" translate="no">θείομεν, εἰς ὅ κεν αὐτὸς ἐγὼν Ἄϊδι κεύθωμαι.
<rtc lang="grc" translate="no">τύμβον δ' οὐ μάλα πολλὸν ἐγὼ πονέεσθαι ἄνωγα,
<rtc lang="grc" translate="no">ἀλλ' ἐπιεικέα τοῖον: ἔπειτα δὲ καὶ τὸν Ἀχαιοὶ
<rtc lang="grc" translate="no">εὐρύν θ' ὑψηλόν τε τιθήμεναι, οἵ κεν ἐμεῖο
<rtc lang="grc" translate="no">δεύτεροι ἐν νήεσσι πολυκλήϊσι λίπησθε.</ruby>

<ruby><rtc lang="grc" translate="no">ὣς ἔφαθ', οἳ δ' ἐπίθοντο ποδώκεϊ Πηλεί̈ωνι.
<rtc lang="grc" translate="no">πρῶτον μὲν κατὰ πυρκαϊὴν σβέσαν αἴθοπι οἴνῳ
<rtc lang="grc" translate="no">ὅσσον ἐπὶ φλὸξ ἦλθε, βαθεῖα δὲ κάππεσε τέφρη:
<rtc lang="grc" translate="no">κλαίοντες δ' ἑτάροιο ἐνηέος ὀστέα λευκὰ
<rtc lang="grc" translate="no">ἄλλεγον ἐς χρυσέην φιάλην καὶ δίπλακα δημόν,
<rtc lang="grc" translate="no">ἐν κλισίῃσι δὲ θέντες ἑανῷ λιτὶ κάλυψαν:
<rtc lang="grc" translate="no">τορνώσαντο δὲ σῆμα θεμείλιά τε προβάλοντο
<rtc lang="grc" translate="no">ἀμφὶ πυρήν: εἶθαρ δὲ χυτὴν ἐπὶ γαῖαν ἔχευαν,
<rtc lang="grc" translate="no">χεύαντες δὲ τὸ σῆμα πάλιν κίον. αὐτὰρ Ἀχιλλεὺς
<rtc lang="grc" translate="no">αὐτοῦ λαὸν ἔρυκε καὶ ἵζανεν εὐρὺν ἀγῶνα,
<rtc lang="grc" translate="no">νηῶν δ' ἔκφερ' ἄεθλα λέβητάς τε τρίποδάς τε
<rtc lang="grc" translate="no">ἵππους θ' ἡμιόνους τε βοῶν τ' ἴφθιμα κάρηνα,
<rtc lang="grc" translate="no">ἠδὲ γυναῖκας ἐϋζώνους πολιόν τε σίδηρον.
<rtc lang="grc" translate="no">ἱππεῦσιν μὲν πρῶτα ποδώκεσιν ἀγλά' ἄεθλα
<rtc lang="grc" translate="no">θῆκε γυναῖκα ἄγεσθαι ἀμύμονα ἔργα ἰδυῖαν
<rtc lang="grc" translate="no">καὶ τρίποδ' ὠτώεντα δυωκαιεικοσίμετρον
<rtc lang="grc" translate="no">τῷ πρώτῳ: ἀτὰρ αὖ τῷ δευτέρῳ ἵππον ἔθηκεν
<rtc lang="grc" translate="no">ἑξέτε' ἀδμήτην βρέφος ἡμίονον κυέουσαν:
<rtc lang="grc" translate="no">αὐτὰρ τῷ τριτάτῳ ἄπυρον κατέθηκε λέβητα
<rtc lang="grc" translate="no">καλὸν τέσσαρα μέτρα κεχανδότα λευκὸν ἔτ' αὔτως:
<rtc lang="grc" translate="no">τῷ δὲ τετάρτῳ θῆκε δύω χρυσοῖο τάλαντα,
<rtc lang="grc" translate="no">πέμπτῳ δ' ἀμφίθετον φιάλην ἀπύρωτον ἔθηκε.
<rtc lang="grc" translate="no">στῆ δ' ὀρθὸς καὶ μῦθον ἐν Ἀργείοισιν ἔειπεν:
<rtc lang="grc" translate="no">Ἀτρεί̈δη τε καὶ ἄλλοι ἐϋκνήμιδες Ἀχαιοὶ
<rtc lang="grc" translate="no">ἱππῆας τάδ' ἄεθλα δεδεγμένα κεῖτ' ἐν ἀγῶνι.
<rtc lang="grc" translate="no">εἰ μὲν νῦν ἐπὶ ἄλλῳ ἀεθλεύοιμεν Ἀχαιοὶ
<rtc lang="grc" translate="no">ἦ τ' ἂν ἐγὼ τὰ πρῶτα λαβὼν κλισίην δὲ φεροίμην.
<rtc lang="grc" translate="no">ἴστε γὰρ ὅσσον ἐμοὶ ἀρετῇ περιβάλλετον ἵπποι:
<rtc lang="grc" translate="no">ἀθάνατοί τε γάρ εἰσι, Ποσειδάων δὲ πόρ' αὐτοὺς
<rtc lang="grc" translate="no">πατρὶ ἐμῷ Πηλῆϊ, ὃ δ' αὖτ' ἐμοὶ ἐγγυάλιξεν.
<rtc lang="grc" translate="no">ἀλλ' ἤτοι μὲν ἐγὼ μενέω καὶ μώνυχες ἵπποι:
<rtc lang="grc" translate="no">τοίου γὰρ κλέος ἐσθλὸν ἀπώλεσαν ἡνιόχοιο
<rtc lang="grc" translate="no">ἠπίου, ὅς σφωϊν μάλα πολλάκις ὑγρὸν ἔλαιον
<rtc lang="grc" translate="no">χαιτάων κατέχευε λοέσσας ὕδατι λευκῷ.
<rtc lang="grc" translate="no">τὸν τώ γ' ἑσταότες πενθείετον, οὔδεϊ δέ σφι
<rtc lang="grc" translate="no">χαῖται ἐρηρέδαται, τὼ δ' ἕστατον ἀχνυμένω κῆρ.
<rtc lang="grc" translate="no">ἄλλοι δὲ στέλλεσθε κατὰ στρατόν, ὅς τις Ἀχαιῶν
<rtc lang="grc" translate="no">ἵπποισίν τε πέποιθε καὶ ἅρμασι κολλητοῖσιν.
<rtc lang="grc" translate="no">ὣς φάτο Πηλεί̈δης, ταχέες δ' ἱππῆες ἄγερθεν.
<rtc lang="grc" translate="no">ὦρτο πολὺ πρῶτος μὲν ἄναξ ἀνδρῶν Εὔμηλος
<rtc lang="grc" translate="no">Ἀδμήτου φίλος υἱός, ὃς ἱπποσύνῃ ἐκέκαστο:
<rtc lang="grc" translate="no">τῷ δ' ἐπὶ Τυδεί̈δης ὦρτο κρατερὸς Διομήδης,
<rtc lang="grc" translate="no">ἵππους δὲ Τρῳοὺς ὕπαγε ζυγόν, οὕς ποτ' ἀπηύρα
<rtc lang="grc" translate="no">Αἰνείαν, ἀτὰρ αὐτὸν ὑπεξεσάωσεν Ἀπόλλων.
<rtc lang="grc" translate="no">τῷ δ' ἄρ' ἐπ' Ἀτρεί̈δης ὦρτο ξανθὸς Μενέλαος
<rtc lang="grc" translate="no">διογενής, ὑπὸ δὲ ζυγὸν ἤγαγεν ὠκέας ἵππους
<rtc lang="grc" translate="no">Αἴθην τὴν Ἀγαμεμνονέην τὸν ἑόν τε Πόδαργον:
<rtc lang="grc" translate="no">τὴν Ἀγαμέμνονι δῶκ' Ἀγχισιάδης Ἐχέπωλος
<rtc lang="grc" translate="no">δῶρ', ἵνα μή οἱ ἕποιθ' ὑπὸ Ἴλιον ἠνεμόεσσαν,
<rtc lang="grc" translate="no">ἀλλ' αὐτοῦ τέρποιτο μένων: μέγα γάρ οἱ ἔδωκε
<rtc lang="grc" translate="no">Ζεὺς ἄφενος, ναῖεν δ' ὅ γ' ἐν εὐρυχόρῳ Σικυῶνι:
<rtc lang="grc" translate="no">τὴν ὅ γ' ὑπὸ ζυγὸν ἦγε μέγα δρόμου ἰσχανόωσαν.
<rtc lang="grc" translate="no">Ἀντίλοχος δὲ τέταρτος ἐύ̈τριχας ὁπλίσαθ' ἵππους,
<rtc lang="grc" translate="no">Νέστορος ἀγλαὸς υἱὸς ὑπερθύμοιο ἄνακτος
<rtc lang="grc" translate="no">τοῦ Νηληϊάδαο: Πυλοιγενέες δέ οἱ ἵπποι
<rtc lang="grc" translate="no">ὠκύποδες φέρον ἅρμα: πατὴρ δέ οἱ ἄγχι παραστὰς
<rtc lang="grc" translate="no">μυθεῖτ' εἰς ἀγαθὰ φρονέων νοέοντι καὶ αὐτῷ:
<rtc lang="grc" translate="no">Ἀντίλοχ' ἤτοι μέν σε νέον περ ἐόντ' ἐφίλησαν
<rtc lang="grc" translate="no">Ζεύς τε Ποσειδάων τε, καὶ ἱπποσύνας ἐδίδαξαν
<rtc lang="grc" translate="no">παντοίας: τὼ καί σε διδασκέμεν οὔ τι μάλα χρεώ:
<rtc lang="grc" translate="no">οἶσθα γὰρ εὖ περὶ τέρμαθ' ἑλισσέμεν: ἀλλά τοι ἵπποι
<rtc lang="grc" translate="no">βάρδιστοι θείειν: τώ τ' οἴω λοίγι' ἔσεσθαι.
<rtc lang="grc" translate="no">τῶν δ' ἵπποι μὲν ἔασιν ἀφάρτεροι, οὐδὲ μὲν αὐτοὶ
<rtc lang="grc" translate="no">πλείονα ἴσασιν σέθεν αὐτοῦ μητίσασθαι.
<rtc lang="grc" translate="no">ἀλλ' ἄγε δὴ σὺ φίλος μῆτιν ἐμβάλλεο θυμῷ
<rtc lang="grc" translate="no">παντοίην, ἵνα μή σε παρεκπροφύγῃσιν ἄεθλα.
<rtc lang="grc" translate="no">μήτι τοι δρυτόμος μέγ' ἀμείνων ἠὲ βίηφι:
<rtc lang="grc" translate="no">μήτι δ' αὖτε κυβερνήτης ἐνὶ οἴνοπι πόντῳ
<rtc lang="grc" translate="no">νῆα θοὴν ἰθύνει ἐρεχθομένην ἀνέμοισι:
<rtc lang="grc" translate="no">μήτι δ' ἡνίοχος περιγίγνεται ἡνιόχοιο.
<rtc lang="grc" translate="no">ἀλλ' ὃς μέν θ' ἵπποισι καὶ ἅρμασιν οἷσι πεποιθὼς
<rtc lang="grc" translate="no">ἀφραδέως ἐπὶ πολλὸν ἑλίσσεται ἔνθα καὶ ἔνθα,
<rtc lang="grc" translate="no">ἵπποι δὲ πλανόωνται ἀνὰ δρόμον, οὐδὲ κατίσχει:
<rtc lang="grc" translate="no">ὃς δέ κε κέρδεα εἰδῇ ἐλαύνων ἥσσονας ἵππους,
<rtc lang="grc" translate="no">αἰεὶ τέρμ' ὁρόων στρέφει ἐγγύθεν, οὐδέ ἑ λήθει
<rtc lang="grc" translate="no">ὅππως τὸ πρῶτον τανύσῃ βοέοισιν ἱμᾶσιν,
<rtc lang="grc" translate="no">ἀλλ' ἔχει ἀσφαλέως καὶ τὸν προὔχοντα δοκεύει.
<rtc lang="grc" translate="no">σῆμα δέ τοι ἐρέω μάλ' ἀριφραδές, οὐδέ σε λήσει.
<rtc lang="grc" translate="no">ἕστηκε ξύλον αὖον ὅσον τ' ὄργυι' ὑπὲρ αἴης
<rtc lang="grc" translate="no">ἢ δρυὸς ἢ πεύκης: τὸ μὲν οὐ καταπύθεται ὄμβρῳ,
<rtc lang="grc" translate="no">λᾶε δὲ τοῦ ἑκάτερθεν ἐρηρέδαται δύο λευκὼ
<rtc lang="grc" translate="no">ἐν ξυνοχῇσιν ὁδοῦ, λεῖος δ' ἱππόδρομος ἀμφὶς
<rtc lang="grc" translate="no">ἤ τευ σῆμα βροτοῖο πάλαι κατατεθνηῶτος,
<rtc lang="grc" translate="no">ἢ τό γε νύσσα τέτυκτο ἐπὶ προτέρων ἀνθρώπων,
<rtc lang="grc" translate="no">καὶ νῦν τέρματ' ἔθηκε ποδάρκης δῖος Ἀχιλλεύς.
<rtc lang="grc" translate="no">τῷ σὺ μάλ' ἐγχρίμψας ἐλάαν σχεδὸν ἅρμα καὶ ἵππους,
<rtc lang="grc" translate="no">αὐτὸς δὲ κλινθῆναι ἐϋπλέκτῳ ἐνὶ δίφρῳ
<rtc lang="grc" translate="no">ἦκ' ἐπ' ἀριστερὰ τοῖιν: ἀτὰρ τὸν δεξιὸν ἵππον
<rtc lang="grc" translate="no">κένσαι ὁμοκλήσας, εἶξαί τέ οἱ ἡνία χερσίν.
<rtc lang="grc" translate="no">ἐν νύσσῃ δέ τοι ἵππος ἀριστερὸς ἐγχριμφθήτω,
<rtc lang="grc" translate="no">ὡς ἄν τοι πλήμνη γε δοάσσεται ἄκρον ἱκέσθαι
<rtc lang="grc" translate="no">κύκλου ποιητοῖο: λίθου δ' ἀλέασθαι ἐπαυρεῖν,
<rtc lang="grc" translate="no">μή πως ἵππους τε τρώσῃς κατά θ' ἅρματα ἄξῃς:
<rtc lang="grc" translate="no">χάρμα δὲ τοῖς ἄλλοισιν, ἐλεγχείη δὲ σοὶ αὐτῷ
<rtc lang="grc" translate="no">ἔσσεται: ἀλλὰ φίλος φρονέων πεφυλαγμένος εἶναι.
<rtc lang="grc" translate="no">εἰ γάρ κ' ἐν νύσσῃ γε παρεξελάσῃσθα διώκων,
<rtc lang="grc" translate="no">οὐκ ἔσθ' ὅς κέ σ' ἕλῃσι μετάλμενος οὐδὲ παρέλθῃ,
<rtc lang="grc" translate="no">οὐδ' εἴ κεν μετόπισθεν Ἀρίονα δῖον ἐλαύνοι
<rtc lang="grc" translate="no">Ἀδρήστου ταχὺν ἵππον, ὃς ἐκ θεόφιν γένος ἦεν,
<rtc lang="grc" translate="no">ἢ τοὺς Λαομέδοντος, οἳ ἐνθάδε γ' ἔτραφεν ἐσθλοί.</ruby>

<ruby><rtc lang="grc" translate="no">ὣς εἰπὼν Νέστωρ Νηλήϊος ἂψ ἐνὶ χώρῃ
<rtc lang="grc" translate="no">ἕζετ', ἐπεὶ ᾧ παιδὶ ἑκάστου πείρατ' ἔειπε.
<rtc lang="grc" translate="no">Μηριόνης δ' ἄρα πέμπτος ἐύ̈τριχας ὁπλίσαθ' ἵππους.
<rtc lang="grc" translate="no">ἂν δ' ἔβαν ἐς δίφρους, ἐν δὲ κλήρους ἐβάλοντο:
<rtc lang="grc" translate="no">πάλλ' Ἀχιλεύς, ἐκ δὲ κλῆρος θόρε Νεστορίδαο
<rtc lang="grc" translate="no">Ἀντιλόχου: μετὰ τὸν δ' ἔλαχε κρείων Εὔμηλος:
<rtc lang="grc" translate="no">τῷ δ' ἄρ' ἐπ' Ἀτρεί̈δης δουρὶ κλειτὸς Μενέλαος,
<rtc lang="grc" translate="no">τῷ δ' ἐπὶ Μηριόνης λάχ' ἐλαυνέμεν: ὕστατος αὖτε
<rtc lang="grc" translate="no">Τυδεί̈δης ὄχ' ἄριστος ἐὼν λάχ' ἐλαυνέμεν ἵππους.
<rtc lang="grc" translate="no">στὰν δὲ μεταστοιχί, σήμηνε δὲ τέρματ' Ἀχιλλεὺς
<rtc lang="grc" translate="no">τηλόθεν ἐν λείῳ πεδίῳ: παρὰ δὲ σκοπὸν εἷσεν
<rtc lang="grc" translate="no">ἀντίθεον Φοίνικα ὀπάονα πατρὸς ἑοῖο,
<rtc lang="grc" translate="no">ὡς μεμνέῳτο δρόμους καὶ ἀληθείην ἀποείποι.</ruby>

<ruby><rtc lang="grc" translate="no">οἳ δ' ἅμα πάντες ἐφ' ἵπποιιν μάστιγας ἄειραν,
<rtc lang="grc" translate="no">πέπληγόν θ' ἱμᾶσιν, ὁμόκλησάν τ' ἐπέεσσιν
<rtc lang="grc" translate="no">ἐσσυμένως: οἳ δ' ὦκα διέπρησσον πεδίοιο
<rtc lang="grc" translate="no">νόσφι νεῶν ταχέως: ὑπὸ δὲ στέρνοισι κονίη
<rtc lang="grc" translate="no">ἵστατ' ἀειρομένη ὥς τε νέφος ἠὲ θύελλα,
<rtc lang="grc" translate="no">χαῖται δ' ἐρρώοντο μετὰ πνοιῇς ἀνέμοιο.
<rtc lang="grc" translate="no">ἅρματα δ' ἄλλοτε μὲν χθονὶ πίλνατο πουλυβοτείρῃ,
<rtc lang="grc" translate="no">ἄλλοτε δ' ἀί̈ξασκε μετήορα: τοὶ δ' ἐλατῆρες
<rtc lang="grc" translate="no">ἕστασαν ἐν δίφροισι, πάτασσε δὲ θυμὸς ἑκάστου
<rtc lang="grc" translate="no">νίκης ἱεμένων: κέκλοντο δὲ οἷσιν ἕκαστος
<rtc lang="grc" translate="no">ἵπποις, οἳ δ' ἐπέτοντο κονίοντες πεδίοιο.</ruby>

<ruby><rtc lang="grc" translate="no">ἀλλ' ὅτε δὴ πύματον τέλεον δρόμον ὠκέες ἵπποι
<rtc lang="grc" translate="no">ἂψ ἐφ' ἁλὸς πολιῆς, τότε δὴ ἀρετή γε ἑκάστου
<rtc lang="grc" translate="no">φαίνετ', ἄφαρ δ' ἵπποισι τάθη δρόμος: ὦκα δ' ἔπειτα
<rtc lang="grc" translate="no">αἳ Φηρητιάδαο ποδώκεες ἔκφερον ἵπποι.
<rtc lang="grc" translate="no">τὰς δὲ μετ' ἐξέφερον Διομήδεος ἄρσενες ἵπποι
<rtc lang="grc" translate="no">Τρώϊοι, οὐδέ τι πολλὸν ἄνευθ' ἔσαν, ἀλλὰ μάλ' ἐγγύς:
<rtc lang="grc" translate="no">αἰεὶ γὰρ δίφρου ἐπιβησομένοισιν ἐί̈κτην,
<rtc lang="grc" translate="no">πνοιῇ δ' Εὐμήλοιο μετάφρενον εὐρέε τ' ὤμω
<rtc lang="grc" translate="no">θέρμετ': ἐπ' αὐτῷ γὰρ κεφαλὰς καταθέντε πετέσθην.
<rtc lang="grc" translate="no">καί νύ κεν ἢ παρέλασσ' ἢ ἀμφήριστον ἔθηκεν,
<rtc lang="grc" translate="no">εἰ μὴ Τυδέος υἷϊ κοτέσσατο Φοῖβος Ἀπόλλων,
<rtc lang="grc" translate="no">ὅς ῥά οἱ ἐκ χειρῶν ἔβαλεν μάστιγα φαεινήν.
<rtc lang="grc" translate="no">τοῖο δ' ἀπ' ὀφθαλμῶν χύτο δάκρυα χωομένοιο,
<rtc lang="grc" translate="no">οὕνεκα τὰς μὲν ὅρα ἔτι καὶ πολὺ μᾶλλον ἰούσας,
<rtc lang="grc" translate="no">οἳ δέ οἱ ἐβλάφθησαν ἄνευ κέντροιο θέοντες.
<rtc lang="grc" translate="no">οὐδ' ἄρ' Ἀθηναίην ἐλεφηράμενος λάθ' Ἀπόλλων
<rtc lang="grc" translate="no">Τυδεί̈δην, μάλα δ' ὦκα μετέσσυτο ποιμένα λαῶν,
<rtc lang="grc" translate="no">δῶκε δέ οἱ μάστιγα, μένος δ' ἵπποισιν ἐνῆκεν:
<rtc lang="grc" translate="no">ἣ δὲ μετ' Ἀδμήτου υἱὸν κοτέουσ' ἐβεβήκει,
<rtc lang="grc" translate="no">ἵππειον δέ οἱ ἦξε θεὰ ζυγόν: αἳ δέ οἱ ἵπποι
<rtc lang="grc" translate="no">ἀμφὶς ὁδοῦ δραμέτην, ῥυμὸς δ' ἐπὶ γαῖαν ἐλύσθη.
<rtc lang="grc" translate="no">αὐτὸς δ' ἐκ δίφροιο παρὰ τροχὸν ἐξεκυλίσθη,
<rtc lang="grc" translate="no">ἀγκῶνάς τε περιδρύφθη στόμα τε ῥῖνάς τε,
<rtc lang="grc" translate="no">θρυλίχθη δὲ μέτωπον ἐπ' ὀφρύσι: τὼ δέ οἱ ὄσσε
<rtc lang="grc" translate="no">δακρυόφι πλῆσθεν, θαλερὴ δέ οἱ ἔσχετο φωνή.
<rtc lang="grc" translate="no">Τυδεί̈δης δὲ παρατρέψας ἔχε μώνυχας ἵππους,
<rtc lang="grc" translate="no">πολλὸν τῶν ἄλλων ἐξάλμενος: ἐν γὰρ Ἀθήνη
<rtc lang="grc" translate="no">ἵπποις ἧκε μένος καὶ ἐπ' αὐτῷ κῦδος ἔθηκε.
<rtc lang="grc" translate="no">τῷ δ' ἄρ' ἐπ' Ἀτρεί̈δης εἶχε ξανθὸς Μενέλαος.
<rtc lang="grc" translate="no">Ἀντίλοχος δ' ἵπποισιν ἐκέκλετο πατρὸς ἑοῖο:
<rtc lang="grc" translate="no">ἔμβητον καὶ σφῶϊ: τιταίνετον ὅττι τάχιστα.
<rtc lang="grc" translate="no">ἤτοι μὲν κείνοισιν ἐριζέμεν οὔ τι κελεύω
<rtc lang="grc" translate="no">Τυδεί̈δεω ἵπποισι δαί̈φρονος, οἷσιν Ἀθήνη
<rtc lang="grc" translate="no">νῦν ὤρεξε τάχος καὶ ἐπ' αὐτῷ κῦδος ἔθηκεν:
<rtc lang="grc" translate="no">ἵππους δ' Ἀτρεί̈δαο κιχάνετε, μὴ δὲ λίπησθον,
<rtc lang="grc" translate="no">καρπαλίμως, μὴ σφῶϊν ἐλεγχείην καταχεύῃ
<rtc lang="grc" translate="no">Αἴθη θῆλυς ἐοῦσα: τί ἢ λείπεσθε φέριστοι;
<rtc lang="grc" translate="no">ὧδε γὰρ ἐξερέω, καὶ μὴν τετελεσμένον ἔσται:
<rtc lang="grc" translate="no">οὐ σφῶϊν κομιδὴ παρὰ Νέστορι ποιμένι λαῶν
<rtc lang="grc" translate="no">ἔσσεται, αὐτίκα δ' ὔμμε κατακτενεῖ ὀξέϊ χαλκῷ,
<rtc lang="grc" translate="no">αἴ κ' ἀποκηδήσαντε φερώμεθα χεῖρον ἄεθλον.
<rtc lang="grc" translate="no">ἀλλ' ἐφομαρτεῖτον καὶ σπεύδετον ὅττι τάχιστα:
<rtc lang="grc" translate="no">ταῦτα δ' ἐγὼν αὐτὸς τεχνήσομαι ἠδὲ νοήσω
<rtc lang="grc" translate="no">στεινωπῷ ἐν ὁδῷ παραδύμεναι, οὐδέ με λήσει.</ruby>

<ruby><rtc lang="grc" translate="no">ὣς ἔφαθ', οἳ δὲ ἄνακτος ὑποδείσαντες ὁμοκλὴν
<rtc lang="grc" translate="no">μᾶλλον ἐπιδραμέτην ὀλίγον χρόνον: αἶψα δ' ἔπειτα
<rtc lang="grc" translate="no">στεῖνος ὁδοῦ κοίλης ἴδεν Ἀντίλοχος μενεχάρμης.
<rtc lang="grc" translate="no">ῥωχμὸς ἔην γαίης, ᾗ χειμέριον ἀλὲν ὕδωρ
<rtc lang="grc" translate="no">ἐξέρρηξεν ὁδοῖο, βάθυνε δὲ χῶρον ἅπαντα:
<rtc lang="grc" translate="no">τῇ ῥ' εἶχεν Μενέλαος ἁματροχιὰς ἀλεείνων.
<rtc lang="grc" translate="no">Ἀντίλοχος δὲ παρατρέψας ἔχε μώνυχας ἵππους
<rtc lang="grc" translate="no">ἐκτὸς ὁδοῦ, ὀλίγον δὲ παρακλίνας ἐδίωκεν.
<rtc lang="grc" translate="no">Ἀτρεί̈δης δ' ἔδεισε καὶ Ἀντιλόχῳ ἐγεγώνει:
<rtc lang="grc" translate="no">Ἀντίλοχ' ἀφραδέως ἱππάζεαι, ἀλλ' ἄνεχ' ἵππους:
<rtc lang="grc" translate="no">στεινωπὸς γὰρ ὁδός, τάχα δ' εὐρυτέρη παρελάσσαι:
<rtc lang="grc" translate="no">μή πως ἀμφοτέρους δηλήσεαι ἅρματι κύρσας.
<rtc lang="grc" translate="no">ὣς ἔφατ', Ἀντίλοχος δ' ἔτι καὶ πολὺ μᾶλλον ἔλαυνε
<rtc lang="grc" translate="no">κέντρῳ ἐπισπέρχων ὡς οὐκ ἀί̈οντι ἐοικώς.
<rtc lang="grc" translate="no">ὅσσα δὲ δίσκου οὖρα κατωμαδίοιο πέλονται,
<rtc lang="grc" translate="no">ὅν τ' αἰζηὸς ἀφῆκεν ἀνὴρ πειρώμενος ἥβης,
<rtc lang="grc" translate="no">τόσσον ἐπιδραμέτην: αἳ δ' ἠρώησαν ὀπίσσω
<rtc lang="grc" translate="no">Ἀτρεί̈δεω: αὐτὸς γὰρ ἑκὼν μεθέηκεν ἐλαύνειν
<rtc lang="grc" translate="no">μή πως συγκύρσειαν ὁδῷ ἔνι μώνυχες ἵπποι,
<rtc lang="grc" translate="no">δίφρους τ' ἀνστρέψειαν ἐϋπλεκέας, κατὰ δ' αὐτοὶ
<rtc lang="grc" translate="no">ἐν κονίῃσι πέσοιεν ἐπειγόμενοι περὶ νίκης.
<rtc lang="grc" translate="no">τὸν καὶ νεικείων προσέφη ξανθὸς Μενέλαος:
<rtc lang="grc" translate="no">Ἀντίλοχ' οὔ τις σεῖο βροτῶν ὀλοώτερος ἄλλος:
<rtc lang="grc" translate="no">ἔρρ', ἐπεὶ οὔ σ' ἔτυμόν γε φάμεν πεπνῦσθαι Ἀχαιοί.
<rtc lang="grc" translate="no">ἀλλ' οὐ μὰν οὐδ' ὧς ἄτερ ὅρκου οἴσῃ ἄεθλον.</ruby>

<ruby><rtc lang="grc" translate="no">ὣς εἰπὼν ἵπποισιν ἐκέκλετο φώνησέν τε:
<rtc lang="grc" translate="no">μή μοι ἐρύκεσθον μὴ δ' ἕστατον ἀχνυμένω κῆρ.
<rtc lang="grc" translate="no">φθήσονται τούτοισι πόδες καὶ γοῦνα καμόντα
<rtc lang="grc" translate="no">ἢ ὑμῖν: ἄμφω γὰρ ἀτέμβονται νεότητος.</ruby>

<ruby><rtc lang="grc" translate="no">ὣς ἔφαθ', οἳ δὲ ἄνακτος ὑποδείσαντες ὁμοκλὴν
<rtc lang="grc" translate="no">μᾶλλον ἐπιδραμέτην, τάχα δέ σφισιν ἄγχι γένοντο.</ruby>

<ruby><rtc lang="grc" translate="no">Ἀργεῖοι δ' ἐν ἀγῶνι καθήμενοι εἰσορόωντο
<rtc lang="grc" translate="no">ἵππους: τοὶ δὲ πέτοντο κονίοντες πεδίοιο.
<rtc lang="grc" translate="no">πρῶτος δ' Ἰδομενεὺς Κρητῶν ἀγὸς ἐφράσαθ' ἵππους:
<rtc lang="grc" translate="no">ἧστο γὰρ ἐκτὸς ἀγῶνος ὑπέρτατος ἐν περιωπῇ:
<rtc lang="grc" translate="no">τοῖο δ' ἄνευθεν ἐόντος ὁμοκλητῆρος ἀκούσας
<rtc lang="grc" translate="no">ἔγνω, φράσσατο δ' ἵππον ἀριπρεπέα προὔχοντα,
<rtc lang="grc" translate="no">ὃς τὸ μὲν ἄλλο τόσον φοῖνιξ ἦν, ἐν δὲ μετώπῳ
<rtc lang="grc" translate="no">λευκὸν σῆμα τέτυκτο περίτροχον ἠύ̈τε μήνη.
<rtc lang="grc" translate="no">στῆ δ' ὀρθὸς καὶ μῦθον ἐν Ἀργείοισιν ἔειπεν:
<rtc lang="grc" translate="no">ὦ φίλοι Ἀργείων ἡγήτορες ἠδὲ μέδοντες
<rtc lang="grc" translate="no">οἶος ἐγὼν ἵππους αὐγάζομαι ἦε καὶ ὑμεῖς;
<rtc lang="grc" translate="no">ἄλλοι μοι δοκέουσι παροίτεροι ἔμμεναι ἵπποι,
<rtc lang="grc" translate="no">ἄλλος δ' ἡνίοχος ἰνδάλλεται: αἳ δέ που αὐτοῦ
<rtc lang="grc" translate="no">ἔβλαβεν ἐν πεδίῳ, αἳ κεῖσέ γε φέρτεραι ἦσαν:
<rtc lang="grc" translate="no">ἤτοι γὰρ τὰς πρῶτα ἴδον περὶ τέρμα βαλούσας,
<rtc lang="grc" translate="no">νῦν δ' οὔ πῃ δύναμαι ἰδέειν: πάντῃ δέ μοι ὄσσε
<rtc lang="grc" translate="no">Τρωϊκὸν ἂμ πεδίον παπταίνετον εἰσορόωντι:
<rtc lang="grc" translate="no">ἦε τὸν ἡνίοχον φύγον ἡνία, οὐδὲ δυνάσθη
<rtc lang="grc" translate="no">εὖ σχεθέειν περὶ τέρμα καὶ οὐκ ἐτύχησεν ἑλίξας:
<rtc lang="grc" translate="no">ἔνθά μιν ἐκπεσέειν ὀί̈ω σύν θ' ἅρματα ἆξαι,
<rtc lang="grc" translate="no">αἳ δ' ἐξηρώησαν, ἐπεὶ μένος ἔλλαβε θυμόν.
<rtc lang="grc" translate="no">ἀλλὰ ἴδεσθε καὶ ὔμμες ἀνασταδόν: οὐ γὰρ ἔγωγε
<rtc lang="grc" translate="no">εὖ διαγιγνώσκω: δοκέει δέ μοι ἔμμεναι ἀνὴρ
<rtc lang="grc" translate="no">Αἰτωλὸς γενεήν, μετὰ δ' Ἀργείοισιν ἀνάσσει
<rtc lang="grc" translate="no">Τυδέος ἱπποδάμου υἱὸς κρατερὸς Διομήδης.
<rtc lang="grc" translate="no">τὸν δ' αἰσχρῶς ἐνένιπεν Ὀϊλῆος ταχὺς Αἴας:
<rtc lang="grc" translate="no">Ἰδομενεῦ τί πάρος λαβρεύεαι; αἳ δέ τ' ἄνευθεν
<rtc lang="grc" translate="no">ἵπποι ἀερσίποδες πολέος πεδίοιο δίενται.
<rtc lang="grc" translate="no">οὔτε νεώτατός ἐσσι μετ' Ἀργείοισι τοσοῦτον,
<rtc lang="grc" translate="no">οὔτέ τοι ὀξύτατον κεφαλῆς ἐκδέρκεται ὄσσε:
<rtc lang="grc" translate="no">ἀλλ' αἰεὶ μύθοις λαβρεύεαι: οὐδέ τί σε χρὴ
<rtc lang="grc" translate="no">λαβραγόρην ἔμεναι: πάρα γὰρ καὶ ἀμείνονες ἄλλοι.
<rtc lang="grc" translate="no">ἵπποι δ' αὐταὶ ἔασι παροίτεραι, αἳ τὸ πάρος περ,
<rtc lang="grc" translate="no">Εὐμήλου, ἐν δ' αὐτὸς ἔχων εὔληρα βέβηκε.</ruby>

<ruby><rtc lang="grc" translate="no">τὸν δὲ χολωσάμενος Κρητῶν ἀγὸς ἀντίον ηὔδα:
<rtc lang="grc" translate="no">Αἶαν νεῖκος ἄριστε κακοφραδὲς ἄλλά τε πάντα
<rtc lang="grc" translate="no">δεύεαι Ἀργείων, ὅτι τοι νόος ἐστὶν ἀπηνής.
<rtc lang="grc" translate="no">δεῦρό νυν ἢ τρίποδος περιδώμεθον ἠὲ λέβητος,
<rtc lang="grc" translate="no">ἴστορα δ' Ἀτρεί̈δην Ἀγαμέμνονα θείομεν ἄμφω,
<rtc lang="grc" translate="no">ὁππότεραι πρόσθ' ἵπποι, ἵνα γνώῃς ἀποτίνων.</ruby>

<ruby><rtc lang="grc" translate="no">ὣς ἔφατ', ὄρνυτο δ' αὐτίκ' Ὀϊλῆος ταχὺς Αἴας
<rtc lang="grc" translate="no">χωόμενος χαλεποῖσιν ἀμείψασθαι ἐπέεσσι:
<rtc lang="grc" translate="no">καί νύ κε δὴ προτέρω ἔτ' ἔρις γένετ' ἀμφοτέροισιν,
<rtc lang="grc" translate="no">εἰ μὴ Ἀχιλλεὺς αὐτὸς ἀνίστατο καὶ φάτο μῦθον:
<rtc lang="grc" translate="no">μηκέτι νῦν χαλεποῖσιν ἀμείβεσθον ἐπέεσσιν
<rtc lang="grc" translate="no">Αἶαν Ἰδομενεῦ τε κακοῖς, ἐπεὶ οὐδὲ ἔοικε.
<rtc lang="grc" translate="no">καὶ δ' ἄλλῳ νεμεσᾶτον ὅτις τοιαῦτά γε ῥέζοι.
<rtc lang="grc" translate="no">ἀλλ' ὑμεῖς ἐν ἀγῶνι καθήμενοι εἰσοράασθε
<rtc lang="grc" translate="no">ἵππους: οἳ δὲ τάχ' αὐτοὶ ἐπειγόμενοι περὶ νίκης
<rtc lang="grc" translate="no">ἐνθάδ' ἐλεύσονται: τότε δὲ γνώσεσθε ἕκαστος
<rtc lang="grc" translate="no">ἵππους Ἀργείων, οἳ δεύτεροι οἵ τε πάροιθεν.</ruby>

<ruby><rtc lang="grc" translate="no">ὣς φάτο, Τυδεί̈δης δὲ μάλα σχεδὸν ἦλθε διώκων,
<rtc lang="grc" translate="no">μάστι δ' αἰὲν ἔλαυνε κατωμαδόν: οἳ δέ οἱ ἵπποι
<rtc lang="grc" translate="no">ὑψόσ' ἀειρέσθην ῥίμφα πρήσσοντε κέλευθον.
<rtc lang="grc" translate="no">αἰεὶ δ' ἡνίοχον κονίης ῥαθάμιγγες ἔβαλλον,
<rtc lang="grc" translate="no">ἅρματα δὲ χρυσῷ πεπυκασμένα κασσιτέρῳ τε
<rtc lang="grc" translate="no">ἵπποις ὠκυπόδεσσιν ἐπέτρεχον: οὐδέ τι πολλὴ
<rtc lang="grc" translate="no">γίγνετ' ἐπισσώτρων ἁρματροχιὴ κατόπισθεν
<rtc lang="grc" translate="no">ἐν λεπτῇ κονίῃ: τὼ δὲ σπεύδοντε πετέσθην.
<rtc lang="grc" translate="no">στῆ δὲ μέσῳ ἐν ἀγῶνι, πολὺς δ' ἀνεκήκιεν ἱδρὼς
<rtc lang="grc" translate="no">ἵππων ἔκ τε λόφων καὶ ἀπὸ στέρνοιο χαμᾶζε.
<rtc lang="grc" translate="no">αὐτὸς δ' ἐκ δίφροιο χαμαὶ θόρε παμφανόωντος,
<rtc lang="grc" translate="no">κλῖνε δ' ἄρα μάστιγα ποτὶ ζυγόν: οὐδὲ μάτησεν
<rtc lang="grc" translate="no">ἴφθιμος Σθένελος, ἀλλ' ἐσσυμένως λάβ' ἄεθλον,
<rtc lang="grc" translate="no">δῶκε δ' ἄγειν ἑτάροισιν ὑπερθύμοισι γυναῖκα
<rtc lang="grc" translate="no">καὶ τρίποδ' ὠτώεντα φέρειν: ὃ δ' ἔλυεν ὑφ' ἵππους.
<rtc lang="grc" translate="no">τῷ δ' ἄρ' ἐπ' Ἀντίλοχος Νηλήϊος ἤλασεν ἵππους
<rtc lang="grc" translate="no">κέρδεσιν, οὔ τι τάχει γε, παραφθάμενος Μενέλαον:
<rtc lang="grc" translate="no">ἀλλὰ καὶ ὧς Μενέλαος ἔχ' ἐγγύθεν ὠκέας ἵππους.
<rtc lang="grc" translate="no">ὅσσον δὲ τροχοῦ ἵππος ἀφίσταται, ὅς ῥα ἄνακτα
<rtc lang="grc" translate="no">ἕλκῃσιν πεδίοιο τιταινόμενος σὺν ὄχεσφι:
<rtc lang="grc" translate="no">τοῦ μέν τε ψαύουσιν ἐπισσώτρου τρίχες ἄκραι
<rtc lang="grc" translate="no">οὐραῖαι: ὃ δέ τ' ἄγχι μάλα τρέχει, οὐδέ τι πολλὴ
<rtc lang="grc" translate="no">χώρη μεσσηγὺς πολέος πεδίοιο θέοντος:
<rtc lang="grc" translate="no">τόσσον δὴ Μενέλαος ἀμύμονος Ἀντιλόχοιο
<rtc lang="grc" translate="no">λείπετ': ἀτὰρ τὰ πρῶτα καὶ ἐς δίσκουρα λέλειπτο,
<rtc lang="grc" translate="no">ἀλλά μιν αἶψα κίχανεν: ὀφέλλετο γὰρ μένος ἠὺ̈
<rtc lang="grc" translate="no">ἵππου τῆς Ἀγαμεμνονέης καλλίτριχος Αἴθης:
<rtc lang="grc" translate="no">εἰ δέ κ' ἔτι προτέρω γένετο δρόμος ἀμφοτέροισι,
<rtc lang="grc" translate="no">τώ κέν μιν παρέλασσ' οὐδ' ἀμφήριστον ἔθηκεν.
<rtc lang="grc" translate="no">αὐτὰρ Μηριόνης θεράπων ἐὺ̈ς Ἰδομενῆος
<rtc lang="grc" translate="no">λείπετ' ἀγακλῆος Μενελάου δουρὸς ἐρωήν:
<rtc lang="grc" translate="no">βάρδιστοι μὲν γάρ οἱ ἔσαν καλλίτριχες ἵπποι,
<rtc lang="grc" translate="no">ἤκιστος δ' ἦν αὐτὸς ἐλαυνέμεν ἅρμ' ἐν ἀγῶνι.
<rtc lang="grc" translate="no">υἱὸς δ' Ἀδμήτοιο πανύστατος ἤλυθεν ἄλλων
<rtc lang="grc" translate="no">ἕλκων ἅρματα καλὰ ἐλαύνων πρόσσοθεν ἵππους.
<rtc lang="grc" translate="no">τὸν δὲ ἰδὼν ᾤκτειρε ποδάρκης δῖος Ἀχιλλεύς,
<rtc lang="grc" translate="no">στὰς δ' ἄρ' ἐν Ἀργείοις ἔπεα πτερόεντ' ἀγόρευε:
<rtc lang="grc" translate="no">λοῖσθος ἀνὴρ ὤριστος ἐλαύνει μώνυχας ἵππους:
<rtc lang="grc" translate="no">ἀλλ' ἄγε δή οἱ δῶμεν ἀέθλιον ὡς ἐπιεικὲς
<rtc lang="grc" translate="no">δεύτερ': ἀτὰρ τὰ πρῶτα φερέσθω Τυδέος υἱός.</ruby>

<ruby><rtc lang="grc" translate="no">ὣς ἔφαθ', οἳ δ' ἄρα πάντες ἐπῄνεον ὡς ἐκέλευε.
<rtc lang="grc" translate="no">καί νύ κέ οἱ πόρεν ἵππον, ἐπῄνησαν γὰρ Ἀχαιοί,
<rtc lang="grc" translate="no">εἰ μὴ ἄρ' Ἀντίλοχος μεγαθύμου Νέστορος υἱὸς
<rtc lang="grc" translate="no">Πηλεί̈δην Ἀχιλῆα δίκῃ ἠμείψατ' ἀναστάς:
<rtc lang="grc" translate="no">ὦ Ἀχιλεῦ μάλα τοι κεχολώσομαι αἴ κε τελέσσῃς
<rtc lang="grc" translate="no">τοῦτο ἔπος: μέλλεις γὰρ ἀφαιρήσεσθαι ἄεθλον
<rtc lang="grc" translate="no">τὰ φρονέων ὅτι οἱ βλάβεν ἅρματα καὶ ταχέ' ἵππω
<rtc lang="grc" translate="no">αὐτός τ' ἐσθλὸς ἐών: ἀλλ' ὤφελεν ἀθανάτοισιν
<rtc lang="grc" translate="no">εὔχεσθαι: τό κεν οὔ τι πανύστατος ἦλθε διώκων.
<rtc lang="grc" translate="no">εἰ δέ μιν οἰκτίρεις καί τοι φίλος ἔπλετο θυμῷ
<rtc lang="grc" translate="no">ἔστί τοι ἐν κλισίῃ χρυσὸς πολύς, ἔστι δὲ χαλκὸς
<rtc lang="grc" translate="no">καὶ πρόβατ', εἰσὶ δέ τοι δμῳαὶ καὶ μώνυχες ἵπποι:
<rtc lang="grc" translate="no">τῶν οἱ ἔπειτ' ἀνελὼν δόμεναι καὶ μεῖζον ἄεθλον
<rtc lang="grc" translate="no">ἠὲ καὶ αὐτίκα νῦν, ἵνα σ' αἰνήσωσιν Ἀχαιοί.
<rtc lang="grc" translate="no">τὴν δ' ἐγὼ οὐ δώσω: περὶ δ' αὐτῆς πειρηθήτω
<rtc lang="grc" translate="no">ἀνδρῶν ὅς κ' ἐθέλῃσιν ἐμοὶ χείρεσσι μάχεσθαι.</ruby>

<ruby><rtc lang="grc" translate="no">ὣς φάτο, μείδησεν δὲ ποδάρκης δῖος Ἀχιλλεὺς
<rtc lang="grc" translate="no">χαίρων Ἀντιλόχῳ, ὅτι οἱ φίλος ἦεν ἑταῖρος:
<rtc lang="grc" translate="no">καί μιν ἀμειβόμενος ἔπεα πτερόεντα προσηύδα:
<rtc lang="grc" translate="no">Ἀντίλοχ', εἰ μὲν δή με κελεύεις οἴκοθεν ἄλλο
<rtc lang="grc" translate="no">Εὐμήλῳ ἐπιδοῦναι, ἐγὼ δέ κε καὶ τὸ τελέσσω.
<rtc lang="grc" translate="no">δώσω οἱ θώρηκα, τὸν Ἀστεροπαῖον ἀπηύρων
<rtc lang="grc" translate="no">χάλκεον, ᾧ πέρι χεῦμα φαεινοῦ κασσιτέροιο
<rtc lang="grc" translate="no">ἀμφιδεδίνηται: πολέος δέ οἱ ἄξιος ἔσται.</ruby>

<ruby><rtc lang="grc" translate="no">ἦ ῥα, καὶ Αὐτομέδοντι φίλῳ ἐκέλευσεν ἑταίρῳ
<rtc lang="grc" translate="no">οἰσέμεναι κλισίηθεν: ὃ δ' ᾤχετο καί οἱ ἔνεικεν,
<rtc lang="grc" translate="no">Εὐμήλῳ δ' ἐν χερσὶ τίθει: ὃ δὲ δέξατο χαίρων.</ruby>

<ruby><rtc lang="grc" translate="no">τοῖσι δὲ καὶ Μενέλαος ἀνίστατο θυμὸν ἀχεύων
<rtc lang="grc" translate="no">Ἀντιλόχῳ ἄμοτον κεχολωμένος: ἐν δ' ἄρα κῆρυξ
<rtc lang="grc" translate="no">χειρὶ σκῆπτρον ἔθηκε, σιωπῆσαί τε κέλευσεν
<rtc lang="grc" translate="no">Ἀργείους: ὃ δ' ἔπειτα μετηύδα ἰσόθεος φώς:
<rtc lang="grc" translate="no">Ἀντίλοχε πρόσθεν πεπνυμένε ποῖον ἔρεξας.
<rtc lang="grc" translate="no">ᾔσχυνας μὲν ἐμὴν ἀρετήν, βλάψας δέ μοι ἵππους
<rtc lang="grc" translate="no">τοὺς σοὺς πρόσθε βαλών, οἵ τοι πολὺ χείρονες ἦσαν.
<rtc lang="grc" translate="no">ἀλλ' ἄγετ' Ἀργείων ἡγήτορες ἠδὲ μέδοντες
<rtc lang="grc" translate="no">ἐς μέσον ἀμφοτέροισι δικάσσατε, μὴ δ' ἐπ' ἀρωγῇ,
<rtc lang="grc" translate="no">μή ποτέ τις εἴπῃσιν Ἀχαιῶν χαλκοχιτώνων:
<rtc lang="grc" translate="no">Ἀντίλοχον ψεύδεσσι βιησάμενος Μενέλαος
<rtc lang="grc" translate="no">οἴχεται ἵππον ἄγων, ὅτι οἱ πολὺ χείρονες ἦσαν
<rtc lang="grc" translate="no">ἵπποι, αὐτὸς δὲ κρείσσων ἀρετῇ τε βίῃ τε.
<rtc lang="grc" translate="no">εἰ δ' ἄγ' ἐγὼν αὐτὸς δικάσω, καί μ' οὔ τινά φημι
<rtc lang="grc" translate="no">ἄλλον ἐπιπλήξειν Δαναῶν: ἰθεῖα γὰρ ἔσται.
<rtc lang="grc" translate="no">Ἀντίλοχ' εἰ δ' ἄγε δεῦρο διοτρεφές, ἣ θέμις ἐστί,
<rtc lang="grc" translate="no">στὰς ἵππων προπάροιθε καὶ ἅρματος, αὐτὰρ ἱμάσθλην
<rtc lang="grc" translate="no">χερσὶν ἔχε ῥαδινήν, ᾗ περ τὸ πρόσθεν ἔλαυνες,
<rtc lang="grc" translate="no">ἵππων ἁψάμενος γαιήοχον ἐννοσίγαιον
<rtc lang="grc" translate="no">ὄμνυθι μὴ μὲν ἑκὼν τὸ ἐμὸν δόλῳ ἅρμα πεδῆσαι.
<rtc lang="grc" translate="no">τὸν δ' αὖτ' Ἀντίλοχος πεπνυμένος ἀντίον ηὔδα:
<rtc lang="grc" translate="no">ἄνσχεο νῦν: πολλὸν γὰρ ἔγωγε νεώτερός εἰμι
<rtc lang="grc" translate="no">σεῖο ἄναξ Μενέλαε, σὺ δὲ πρότερος καὶ ἀρείων.
<rtc lang="grc" translate="no">οἶσθ' οἷαι νέου ἀνδρὸς ὑπερβασίαι τελέθουσι:
<rtc lang="grc" translate="no">κραιπνότερος μὲν γάρ τε νόος, λεπτὴ δέ τε μῆτις.
<rtc lang="grc" translate="no">τώ τοι ἐπιτλήτω κραδίη: ἵππον δέ τοι αὐτὸς
<rtc lang="grc" translate="no">δώσω, τὴν ἀρόμην. εἰ καί νύ κεν οἴκοθεν ἄλλο
<rtc lang="grc" translate="no">μεῖζον ἐπαιτήσειας, ἄφαρ κέ τοι αὐτίκα δοῦναι
<rtc lang="grc" translate="no">βουλοίμην ἢ σοί γε διοτρεφὲς ἤματα πάντα
<rtc lang="grc" translate="no">ἐκ θυμοῦ πεσέειν καὶ δαίμοσιν εἶναι ἀλιτρός.</ruby>

<ruby><rtc lang="grc" translate="no">ἦ ῥα καὶ ἵππον ἄγων μεγαθύμου Νέστορος υἱὸς
<rtc lang="grc" translate="no">ἐν χείρεσσι τίθει Μενελάου: τοῖο δὲ θυμὸς
<rtc lang="grc" translate="no">ἰάνθη ὡς εἴ τε περὶ σταχύεσσιν ἐέρση
<rtc lang="grc" translate="no">ληί̈ου ἀλδήσκοντος, ὅτε φρίσσουσιν ἄρουραι:
<rtc lang="grc" translate="no">ὣς ἄρα σοὶ Μενέλαε μετὰ φρεσὶ θυμὸς ἰάνθη.
<rtc lang="grc" translate="no">καί μιν φωνήσας ἔπεα πτερόεντα προσηύδα:
<rtc lang="grc" translate="no">Ἀντίλοχε νῦν μέν τοι ἐγὼν ὑποείξομαι αὐτὸς
<rtc lang="grc" translate="no">χωόμενος, ἐπεὶ οὔ τι παρήορος οὐδ' ἀεσίφρων
<rtc lang="grc" translate="no">ἦσθα πάρος: νῦν αὖτε νόον νίκησε νεοίη.
<rtc lang="grc" translate="no">δεύτερον αὖτ' ἀλέασθαι ἀμείνονας ἠπεροπεύειν.
<rtc lang="grc" translate="no">οὐ γάρ κέν με τάχ' ἄλλος ἀνὴρ παρέπεισεν Ἀχαιῶν.
<rtc lang="grc" translate="no">ἀλλὰ σὺ γὰρ δὴ πολλὰ πάθες καὶ πολλὰ μόγησας
<rtc lang="grc" translate="no">σός τε πατὴρ ἀγαθὸς καὶ ἀδελφεὸς εἵνεκ' ἐμεῖο:
<rtc lang="grc" translate="no">τώ τοι λισσομένῳ ἐπιπείσομαι, ἠδὲ καὶ ἵππον
<rtc lang="grc" translate="no">δώσω ἐμήν περ ἐοῦσαν, ἵνα γνώωσι καὶ οἵδε
<rtc lang="grc" translate="no">ὡς ἐμὸς οὔ ποτε θυμὸς ὑπερφίαλος καὶ ἀπηνής.</ruby>

<ruby><rtc lang="grc" translate="no">ἦ ῥα, καὶ Ἀντιλόχοιο Νοήμονι δῶκεν ἑταίρῳ
<rtc lang="grc" translate="no">ἵππον ἄγειν: ὃ δ' ἔπειτα λέβηθ' ἕλε παμφανόωντα.
<rtc lang="grc" translate="no">Μηριόνης δ' ἀνάειρε δύω χρυσοῖο τάλαντα
<rtc lang="grc" translate="no">τέτρατος, ὡς ἔλασεν. πέμπτον δ' ὑπελείπετ' ἄεθλον,
<rtc lang="grc" translate="no">ἀμφίθετος φιάλη: τὴν Νέστορι δῶκεν Ἀχιλλεὺς
<rtc lang="grc" translate="no">Ἀργείων ἀν' ἀγῶνα φέρων, καὶ ἔειπε παραστάς:
<rtc lang="grc" translate="no">τῆ νῦν, καὶ σοὶ τοῦτο γέρον κειμήλιον ἔστω
<rtc lang="grc" translate="no">Πατρόκλοιο τάφου μνῆμ' ἔμμεναι: οὐ γὰρ ἔτ' αὐτὸν
<rtc lang="grc" translate="no">ὄψῃ ἐν Ἀργείοισι: δίδωμι δέ τοι τόδ' ἄεθλον
<rtc lang="grc" translate="no">αὔτως: οὐ γὰρ πύξ γε μαχήσεαι, οὐδὲ παλαίσεις,
<rtc lang="grc" translate="no">οὐδ' ἔτ' ἀκοντιστὺν ἐσδύσεαι, οὐδὲ πόδεσσι
<rtc lang="grc" translate="no">θεύσεαι: ἤδη γὰρ χαλεπὸν κατὰ γῆρας ἐπείγει.</ruby>

<ruby><rtc lang="grc" translate="no">ὣς εἰπὼν ἐν χερσὶ τίθει: ὃ δ' ἐδέξατο χαίρων,
<rtc lang="grc" translate="no">καί μιν φωνήσας ἔπεα πτερόεντα προσηύδα:
<rtc lang="grc" translate="no">ναὶ δὴ ταῦτά γε πάντα τέκος κατὰ μοῖραν ἔειπες:
<rtc lang="grc" translate="no">οὐ γὰρ ἔτ' ἔμπεδα γυῖα φίλος πόδες, οὐδέ τι χεῖρες
<rtc lang="grc" translate="no">ὤμων ἀμφοτέρωθεν ἐπαί̈σσονται ἐλαφραί.
<rtc lang="grc" translate="no">εἴθ' ὣς ἡβώοιμι βίη τέ μοι ἔμπεδος εἴη
<rtc lang="grc" translate="no">ὡς ὁπότε κρείοντ' Ἀμαρυγκέα θάπτον Ἐπειοὶ
<rtc lang="grc" translate="no">Βουπρασίῳ, παῖδες δ' ἔθεσαν βασιλῆος ἄεθλα:
<rtc lang="grc" translate="no">ἔνθ' οὔ τίς μοι ὁμοῖος ἀνὴρ γένετ', οὔτ' ἄρ' Ἐπειῶν
<rtc lang="grc" translate="no">οὔτ' αὐτῶν Πυλίων οὔτ' Αἰτωλῶν μεγαθύμων.
<rtc lang="grc" translate="no">πὺξ μὲν ἐνίκησα Κλυτομήδεα Ἤνοπος υἱόν,
<rtc lang="grc" translate="no">Ἀγκαῖον δὲ πάλῃ Πλευρώνιον, ὅς μοι ἀνέστη:
<rtc lang="grc" translate="no">Ἴφικλον δὲ πόδεσσι παρέδραμον ἐσθλὸν ἐόντα,
<rtc lang="grc" translate="no">δουρὶ δ' ὑπειρέβαλον Φυλῆά τε καὶ Πολύδωρον.
<rtc lang="grc" translate="no">οἴοισίν μ' ἵπποισι παρήλασαν Ἀκτορίωνε
<rtc lang="grc" translate="no">πλήθει πρόσθε βαλόντες ἀγασσάμενοι περὶ νίκης,
<rtc lang="grc" translate="no">οὕνεκα δὴ τὰ μέγιστα παρ' αὐτόθι λείπετ' ἄεθλα.
<rtc lang="grc" translate="no">οἳ δ' ἄρ' ἔσαν δίδυμοι: ὃ μὲν ἔμπεδον ἡνιόχευεν,
<rtc lang="grc" translate="no">ἔμπεδον ἡνιόχευ', ὃ δ' ἄρα μάστιγι κέλευεν.
<rtc lang="grc" translate="no">ὥς ποτ' ἔον: νῦν αὖτε νεώτεροι ἀντιοώντων
<rtc lang="grc" translate="no">ἔργων τοιούτων: ἐμὲ δὲ χρὴ γήραϊ λυγρῷ
<rtc lang="grc" translate="no">πείθεσθαι, τότε δ' αὖτε μετέπρεπον ἡρώεσσιν.
<rtc lang="grc" translate="no">ἀλλ' ἴθι καὶ σὸν ἑταῖρον ἀέθλοισι κτερέϊζε.
<rtc lang="grc" translate="no">τοῦτο δ' ἐγὼ πρόφρων δέχομαι, χαίρει δέ μοι ἦτορ,
<rtc lang="grc" translate="no">ὥς μευ ἀεὶ μέμνησαι ἐνηέος, οὐδέ σε λήθω,
<rtc lang="grc" translate="no">τιμῆς ἧς τέ μ' ἔοικε τετιμῆσθαι μετ' Ἀχαιοῖς.
<rtc lang="grc" translate="no">σοὶ δὲ θεοὶ τῶνδ' ἀντὶ χάριν μενοεικέα δοῖεν.</ruby>

<ruby><rtc lang="grc" translate="no">ὣς φάτο, Πηλεί̈δης δὲ πολὺν καθ' ὅμιλον Ἀχαιῶν
<rtc lang="grc" translate="no">ᾤχετ', ἐπεὶ πάντ' αἶνον ἐπέκλυε Νηλεί̈δαο.
<rtc lang="grc" translate="no">αὐτὰρ ὃ πυγμαχίης ἀλεγεινῆς θῆκεν ἄεθλα:
<rtc lang="grc" translate="no">ἡμίονον ταλαεργὸν ἄγων κατέδησ' ἐν ἀγῶνι
<rtc lang="grc" translate="no">ἑξέτε' ἀδμήτην, ἥ τ' ἀλγίστη δαμάσασθαι:
<rtc lang="grc" translate="no">τῷ δ' ἄρα νικηθέντι τίθει δέπας ἀμφικύπελλον.
<rtc lang="grc" translate="no">στῆ δ' ὀρθὸς καὶ μῦθον ἐν Ἀργείοισιν ἔειπεν:
<rtc lang="grc" translate="no">Ἀτρεί̈δη τε καὶ ἄλλοι ἐϋκνήμιδες Ἀχαιοὶ
<rtc lang="grc" translate="no">ἄνδρε δύω περὶ τῶνδε κελεύομεν, ὥ περ ἀρίστω,
<rtc lang="grc" translate="no">πὺξ μάλ' ἀνασχομένω πεπληγέμεν: ᾧ δέ κ' Ἀπόλλων
<rtc lang="grc" translate="no">δώῃ καμμονίην, γνώωσι δὲ πάντες Ἀχαιοί,
<rtc lang="grc" translate="no">ἡμίονον ταλαεργὸν ἄγων κλισίην δὲ νεέσθω:
<rtc lang="grc" translate="no">αὐτὰρ ὃ νικηθεὶς δέπας οἴσεται ἀμφικύπελλον.
<rtc lang="grc" translate="no">ὣς ἔφατ', ὄρνυτο δ' αὐτίκ' ἀνὴρ ἠύ̈ς τε μέγας τε
<rtc lang="grc" translate="no">εἰδὼς πυγμαχίης υἱὸς Πανοπῆος Ἐπειός,
<rtc lang="grc" translate="no">ἅψατο δ' ἡμιόνου ταλαεργοῦ φώνησέν τε:
<rtc lang="grc" translate="no">ἆσσον ἴτω ὅς τις δέπας οἴσεται ἀμφικύπελλον:
<rtc lang="grc" translate="no">ἡμίονον δ' οὔ φημί τιν' ἀξέμεν ἄλλον Ἀχαιῶν
<rtc lang="grc" translate="no">πυγμῇ νικήσαντ', ἐπεὶ εὔχομαι εἶναι ἄριστος.
<rtc lang="grc" translate="no">ἦ οὐχ ἅλις ὅττι μάχης ἐπιδεύομαι; οὐδ' ἄρα πως ἦν
<rtc lang="grc" translate="no">ἐν πάντεσσ' ἔργοισι δαήμονα φῶτα γενέσθαι.
<rtc lang="grc" translate="no">ὧδε γὰρ ἐξερέω, τὸ δὲ καὶ τετελεσμένον ἔσται:
<rtc lang="grc" translate="no">ἀντικρὺ χρόα τε ῥήξω σύν τ' ὀστέ' ἀράξω.
<rtc lang="grc" translate="no">κηδεμόνες δέ οἱ ἐνθάδ' ἀολλέες αὖθι μενόντων,
<rtc lang="grc" translate="no">οἵ κέ μιν ἐξοίσουσιν ἐμῇς ὑπὸ χερσὶ δαμέντα.</ruby>

<ruby><rtc lang="grc" translate="no">ὣς ἔφαθ', οἳ δ' ἄρα πάντες ἀκὴν ἐγένοντο σιωπῇ.
<rtc lang="grc" translate="no">Εὐρύαλος δέ οἱ οἶος ἀνίστατο ἰσόθεος φὼς
<rtc lang="grc" translate="no">Μηκιστῆος υἱὸς Ταλαϊονίδαο ἄνακτος,
<rtc lang="grc" translate="no">ὅς ποτε Θήβας δ' ἦλθε δεδουπότος Οἰδιπόδαο
<rtc lang="grc" translate="no">ἐς τάφον: ἔνθα δὲ πάντας ἐνίκα Καδμείωνας.
<rtc lang="grc" translate="no">τὸν μὲν Τυδεί̈δης δουρὶ κλυτὸς ἀμφεπονεῖτο
<rtc lang="grc" translate="no">θαρσύνων ἔπεσιν, μέγα δ' αὐτῷ βούλετο νίκην.
<rtc lang="grc" translate="no">ζῶμα δέ οἱ πρῶτον παρακάββαλεν, αὐτὰρ ἔπειτα
<rtc lang="grc" translate="no">δῶκεν ἱμάντας ἐϋτμήτους βοὸς ἀγραύλοιο.
<rtc lang="grc" translate="no">τὼ δὲ ζωσαμένω βήτην ἐς μέσσον ἀγῶνα,
<rtc lang="grc" translate="no">ἄντα δ' ἀνασχομένω χερσὶ στιβαρῇσιν ἅμ' ἄμφω
<rtc lang="grc" translate="no">σύν ῥ' ἔπεσον, σὺν δέ σφι βαρεῖαι χεῖρες ἔμιχθεν.
<rtc lang="grc" translate="no">δεινὸς δὲ χρόμαδος γενύων γένετ', ἔρρεε δ' ἱδρὼς
<rtc lang="grc" translate="no">πάντοθεν ἐκ μελέων: ἐπὶ δ' ὄρνυτο δῖος Ἐπειός,
<rtc lang="grc" translate="no">κόψε δὲ παπτήναντα παρήϊον: οὐδ' ἄρ' ἔτι δὴν
<rtc lang="grc" translate="no">ἑστήκειν: αὐτοῦ γὰρ ὑπήριπε φαίδιμα γυῖα.
<rtc lang="grc" translate="no">ὡς δ' ὅθ' ὑπὸ φρικὸς Βορέω ἀναπάλλεται ἰχθὺς
<rtc lang="grc" translate="no">θίν' ἐν φυκιόεντι, μέλαν δέ ἑ κῦμα κάλυψεν,
<rtc lang="grc" translate="no">ὣς πληγεὶς ἀνέπαλτ': αὐτὰρ μεγάθυμος Ἐπειὸς
<rtc lang="grc" translate="no">χερσὶ λαβὼν ὤρθωσε: φίλοι δ' ἀμφέσταν ἑταῖροι,
<rtc lang="grc" translate="no">οἵ μιν ἄγον δι' ἀγῶνος ἐφελκομένοισι πόδεσσιν
<rtc lang="grc" translate="no">αἷμα παχὺ πτύοντα κάρη βάλλονθ' ἑτέρωσε:
<rtc lang="grc" translate="no">κὰδ δ' ἀλλοφρονέοντα μετὰ σφίσιν εἷσαν ἄγοντες,
<rtc lang="grc" translate="no">αὐτοὶ δ' οἰχόμενοι κόμισαν δέπας ἀμφικύπελλον.</ruby>

<ruby><rtc lang="grc" translate="no">Πηλεί̈δης δ' αἶψ' ἄλλα κατὰ τρίτα θῆκεν ἄεθλα
<rtc lang="grc" translate="no">δεικνύμενος Δαναοῖσι παλαισμοσύνης ἀλεγεινῆς,
<rtc lang="grc" translate="no">τῷ μὲν νικήσαντι μέγαν τρίποδ' ἐμπυριβήτην,
<rtc lang="grc" translate="no">τὸν δὲ δυωδεκάβοιον ἐνὶ σφίσι τῖον Ἀχαιοί:
<rtc lang="grc" translate="no">ἀνδρὶ δὲ νικηθέντι γυναῖκ' ἐς μέσσον ἔθηκε,
<rtc lang="grc" translate="no">πολλὰ δ' ἐπίστατο ἔργα, τίον δέ ἑ τεσσαράβοιον.
<rtc lang="grc" translate="no">στῆ δ' ὀρθὸς καὶ μῦθον ἐν Ἀργείοισιν ἔειπεν:
<rtc lang="grc" translate="no">ὄρνυσθ' οἳ καὶ τούτου ἀέθλου πειρήσεσθον.
<rtc lang="grc" translate="no">ὣς ἔφατ', ὦρτο δ' ἔπειτα μέγας Τελαμώνιος Αἴας,
<rtc lang="grc" translate="no">ἂν δ' Ὀδυσεὺς πολύμητις ἀνίστατο κέρδεα εἰδώς.
<rtc lang="grc" translate="no">ζωσαμένω δ' ἄρα τώ γε βάτην ἐς μέσσον ἀγῶνα,
<rtc lang="grc" translate="no">ἀγκὰς δ' ἀλλήλων λαβέτην χερσὶ στιβαρῇσιν
<rtc lang="grc" translate="no">ὡς ὅτ' ἀμείβοντες, τούς τε κλυτὸς ἤραρε τέκτων
<rtc lang="grc" translate="no">δώματος ὑψηλοῖο βίας ἀνέμων ἀλεείνων.
<rtc lang="grc" translate="no">τετρίγει δ' ἄρα νῶτα θρασειάων ἀπὸ χειρῶν
<rtc lang="grc" translate="no">ἑλκόμενα στερεῶς: κατὰ δὲ νότιος ῥέεν ἱδρώς,
<rtc lang="grc" translate="no">πυκναὶ δὲ σμώδιγγες ἀνὰ πλευράς τε καὶ ὤμους
<rtc lang="grc" translate="no">αἵματι φοινικόεσσαι ἀνέδραμον: οἳ δὲ μάλ' αἰεὶ
<rtc lang="grc" translate="no">νίκης ἱέσθην τρίποδος πέρι ποιητοῖο:
<rtc lang="grc" translate="no">οὔτ' Ὀδυσεὺς δύνατο σφῆλαι οὔδει τε πελάσσαι,
<rtc lang="grc" translate="no">οὔτ' Αἴας δύνατο, κρατερὴ δ' ἔχεν ἲς Ὀδυσῆος.
<rtc lang="grc" translate="no">ἀλλ' ὅτε δή ῥ' ἀνίαζον ἐϋκνήμιδας Ἀχαιούς,
<rtc lang="grc" translate="no">δὴ τότε μιν προσέειπε μέγας Τελαμώνιος Αἴας:
<rtc lang="grc" translate="no">διογενὲς Λαερτιάδη πολυμήχαν' Ὀδυσσεῦ
<rtc lang="grc" translate="no">ἤ μ' ἀνάειρ', ἢ ἐγὼ σέ: τὰ δ' αὖ Διὶ πάντα μελήσει.</ruby>

<ruby><rtc lang="grc" translate="no">ὣς εἰπὼν ἀνάειρε: δόλου δ' οὐ λήθετ' Ὀδυσσεύς:
<rtc lang="grc" translate="no">κόψ' ὄπιθεν κώληπα τυχών, ὑπέλυσε δὲ γυῖα,
<rtc lang="grc" translate="no">κὰδ δ' ἔβαλ' ἐξοπίσω: ἐπὶ δὲ στήθεσσιν Ὀδυσσεὺς
<rtc lang="grc" translate="no">κάππεσε: λαοὶ δ' αὖ θηεῦντό τε θάμβησάν τε.
<rtc lang="grc" translate="no">δεύτερος αὖτ' ἀνάειρε πολύτλας δῖος Ὀδυσσεύς,
<rtc lang="grc" translate="no">κίνησεν δ' ἄρα τυτθὸν ἀπὸ χθονός, οὐδ' ἔτ' ἄειρεν,
<rtc lang="grc" translate="no">ἐν δὲ γόνυ γνάμψεν: ἐπὶ δὲ χθονὶ κάππεσον ἄμφω
<rtc lang="grc" translate="no">πλησίοι ἀλλήλοισι, μιάνθησαν δὲ κονίῃ.
<rtc lang="grc" translate="no">καί νύ κε τὸ τρίτον αὖτις ἀναί̈ξαντ' ἐπάλαιον,
<rtc lang="grc" translate="no">εἰ μὴ Ἀχιλλεὺς αὐτὸς ἀνίστατο καὶ κατέρυκε:
<rtc lang="grc" translate="no">μηκέτ' ἐρείδεσθον, μὴ δὲ τρίβεσθε κακοῖσι:
<rtc lang="grc" translate="no">νίκη δ' ἀμφοτέροισιν: ἀέθλια δ' ἶσ' ἀνελόντες
<rtc lang="grc" translate="no">ἔρχεσθ', ὄφρα καὶ ἄλλοι ἀεθλεύωσιν Ἀχαιοί.</ruby>

<ruby><rtc lang="grc" translate="no">ὣς ἔφαθ', οἳ δ' ἄρα τοῦ μάλα μὲν κλύον ἠδὲ πίθοντο,
<rtc lang="grc" translate="no">καί ῥ' ἀπομορξαμένω κονίην δύσαντο χιτῶνας.</ruby>

<ruby>
<rtc lang="grc" translate="no">Πηλεί̈δης δ' αἶψ' ἄλλα τίθει ταχυτῆτος ἄεθλα
<rtc lang="grc" translate="no">ἀργύρεον κρητῆρα τετυγμένον: ἓξ δ' ἄρα μέτρα
<rtc lang="grc" translate="no">χάνδανεν, αὐτὰρ κάλλει ἐνίκα πᾶσαν ἐπ' αἶαν
<rtc lang="grc" translate="no">πολλόν, ἐπεὶ Σιδόνες πολυδαίδαλοι εὖ ἤσκησαν,
<rtc lang="grc" translate="no">Φοίνικες δ' ἄγον ἄνδρες ἐπ' ἠεροειδέα πόντον,
<rtc lang="grc" translate="no">στῆσαν δ' ἐν λιμένεσσι, Θόαντι δὲ δῶρον ἔδωκαν:
<rtc lang="grc" translate="no">υἷος δὲ Πριάμοιο Λυκάονος ὦνον ἔδωκε
<rtc lang="grc" translate="no">Πατρόκλῳ ἥρωϊ Ἰησονίδης Εὔνηος.
<rtc lang="grc" translate="no">καὶ τὸν Ἀχιλλεὺς θῆκεν ἄεθλον οὗ ἑτάροιο,
<rtc lang="grc" translate="no">ὅς τις ἐλαφρότατος ποσσὶ κραιπνοῖσι πέλοιτο:
<rtc lang="grc" translate="no">δευτέρῳ αὖ βοῦν θῆκε μέγαν καὶ πίονα δημῷ,
<rtc lang="grc" translate="no">ἡμιτάλαντον δὲ χρυσοῦ λοισθήϊ' ἔθηκε.
<rtc lang="grc" translate="no">στῆ δ' ὀρθὸς καὶ μῦθον ἐν Ἀργείοισιν ἔειπεν:
<rtc lang="grc" translate="no">ὄρνυσθ' οἳ καὶ τούτου ἀέθλου πειρήσεσθε.
<rtc lang="grc" translate="no">ὣς ἔφατ', ὄρνυτο δ' αὐτίκ' Ὀϊλῆος ταχὺς Αἴας,
<rtc lang="grc" translate="no">ἂν δ' Ὀδυσεὺς πολύμητις, ἔπειτα δὲ Νέστορος υἱὸς
<rtc lang="grc" translate="no">Ἀντίλοχος: ὃ γὰρ αὖτε νέους ποσὶ πάντας ἐνίκα.
<rtc lang="grc" translate="no">στὰν δὲ μεταστοιχί: σήμηνε δὲ τέρματ' Ἀχιλλεύς.
<rtc lang="grc" translate="no">τοῖσι δ' ἀπὸ νύσσης τέτατο δρόμος: ὦκα δ' ἔπειτα
<rtc lang="grc" translate="no">ἔκφερ' Ὀϊλιάδης: ἐπὶ δ' ὄρνυτο δῖος Ὀδυσσεὺς
<rtc lang="grc" translate="no">ἄγχι μάλ', ὡς ὅτε τίς τε γυναικὸς ἐϋζώνοιο
<rtc lang="grc" translate="no">στήθεός ἐστι κανών, ὅν τ' εὖ μάλα χερσὶ τανύσσῃ
<rtc lang="grc" translate="no">πηνίον ἐξέλκουσα παρὲκ μίτον, ἀγχόθι δ' ἴσχει
<rtc lang="grc" translate="no">στήθεος: ὣς Ὀδυσεὺς θέεν ἐγγύθεν, αὐτὰρ ὄπισθεν
<rtc lang="grc" translate="no">ἴχνια τύπτε πόδεσσι πάρος κόνιν ἀμφιχυθῆναι:
<rtc lang="grc" translate="no">κὰδ δ' ἄρα οἱ κεφαλῆς χέ' ἀϋτμένα δῖος Ὀδυσσεὺς
<rtc lang="grc" translate="no">αἰεὶ ῥίμφα θέων: ἴαχον δ' ἐπὶ πάντες Ἀχαιοὶ
<rtc lang="grc" translate="no">νίκης ἱεμένῳ, μάλα δὲ σπεύδοντι κέλευον.
<rtc lang="grc" translate="no">ἀλλ' ὅτε δὴ πύματον τέλεον δρόμον, αὐτίκ' Ὀδυσσεὺς
<rtc lang="grc" translate="no">εὔχετ' Ἀθηναίῃ γλαυκώπιδι ὃν κατὰ θυμόν:
<rtc lang="grc" translate="no">κλῦθι θεά, ἀγαθή μοι ἐπίρροθος ἐλθὲ ποδοῖιν.
<rtc lang="grc" translate="no">ὣς ἔφατ' εὐχόμενος: τοῦ δ' ἔκλυε Παλλὰς Ἀθήνη,
<rtc lang="grc" translate="no">γυῖα δ' ἔθηκεν ἐλαφρά, πόδας καὶ χεῖρας ὕπερθεν.
<rtc lang="grc" translate="no">ἀλλ' ὅτε δὴ τάχ' ἔμελλον ἐπαί̈ξασθαι ἄεθλον,
<rtc lang="grc" translate="no">ἔνθ' Αἴας μὲν ὄλισθε θέων, βλάψεν γὰρ Ἀθήνη,
<rtc lang="grc" translate="no">τῇ ῥα βοῶν κέχυτ' ὄνθος ἀποκταμένων ἐριμύκων,
<rtc lang="grc" translate="no">οὓς ἐπὶ Πατρόκλῳ πέφνεν πόδας ὠκὺς Ἀχιλλεύς:
<rtc lang="grc" translate="no">ἐν δ' ὄνθου βοέου πλῆτο στόμα τε ῥῖνάς τε:
<rtc lang="grc" translate="no">κρητῆρ' αὖτ' ἀνάειρε πολύτλας δῖος Ὀδυσσεύς,
<rtc lang="grc" translate="no">ὡς ἦλθε φθάμενος: ὃ δὲ βοῦν ἕλε φαίδιμος Αἴας.
<rtc lang="grc" translate="no">στῆ δὲ κέρας μετὰ χερσὶν ἔχων βοὸς ἀγραύλοιο
<rtc lang="grc" translate="no">ὄνθον ἀποπτύων, μετὰ δ' Ἀργείοισιν ἔειπεν:
<rtc lang="grc" translate="no">ὢ πόποι ἦ μ' ἔβλαψε θεὰ πόδας, ἣ τὸ πάρος περ
<rtc lang="grc" translate="no">μήτηρ ὣς Ὀδυσῆϊ παρίσταται ἠδ' ἐπαρήγει.
<rtc lang="grc" translate="no">ὣς ἔφαθ', οἳ δ' ἄρα πάντες ἐπ' αὐτῷ ἡδὺ γέλασσαν.
<rtc lang="grc" translate="no">Ἀντίλοχος δ' ἄρα δὴ λοισθήϊον ἔκφερ' ἄεθλον
<rtc lang="grc" translate="no">μειδιόων, καὶ μῦθον ἐν Ἀργείοισιν ἔειπεν:
<rtc lang="grc" translate="no">εἰδόσιν ὔμμ' ἐρέω πᾶσιν φίλοι, ὡς ἔτι καὶ νῦν
<rtc lang="grc" translate="no">ἀθάνατοι τιμῶσι παλαιοτέρους ἀνθρώπους.
<rtc lang="grc" translate="no">Αἴας μὲν γὰρ ἐμεῖ' ὀλίγον προγενέστερός ἐστιν,
<rtc lang="grc" translate="no">οὗτος δὲ προτέρης γενεῆς προτέρων τ' ἀνθρώπων:
<rtc lang="grc" translate="no">ὠμογέροντα δέ μίν φασ' ἔμμεναι: ἀργαλέον δὲ
<rtc lang="grc" translate="no">ποσσὶν ἐριδήσασθαι Ἀχαιοῖς, εἰ μὴ Ἀχιλλεῖ.</ruby>

<ruby><rtc lang="grc" translate="no">ὣς φάτο, κύδηνεν δὲ ποδώκεα Πηλεί̈ωνα.
<rtc lang="grc" translate="no">τὸν δ' Ἀχιλεὺς μύθοισιν ἀμειβόμενος προσέειπεν:
<rtc lang="grc" translate="no">Ἀντίλοχ' οὐ μέν τοι μέλεος εἰρήσεται αἶνος,
<rtc lang="grc" translate="no">ἀλλά τοι ἡμιτάλαντον ἐγὼ χρυσοῦ ἐπιθήσω.</ruby>

<ruby><rtc lang="grc" translate="no">ὣς εἰπὼν ἐν χερσὶ τίθει, ὃ δ' ἐδέξατο χαίρων.
<rtc lang="grc" translate="no">αὐτὰρ Πηλεί̈δης κατὰ μὲν δολιχόσκιον ἔγχος
<rtc lang="grc" translate="no">θῆκ' ἐς ἀγῶνα φέρων, κατὰ δ' ἀσπίδα καὶ τρυφάλειαν
<rtc lang="grc" translate="no">τεύχεα Σαρπήδοντος, ἅ μιν Πάτροκλος ἀπηύρα.
<rtc lang="grc" translate="no">στῆ δ' ὀρθὸς καὶ μῦθον ἐν Ἀργείοισιν ἔειπεν:
<rtc lang="grc" translate="no">ἄνδρε δύω περὶ τῶνδε κελεύομεν, ὥ περ ἀρίστω,
<rtc lang="grc" translate="no">τεύχεα ἑσσαμένω ταμεσίχροα χαλκὸν ἑλόντε
<rtc lang="grc" translate="no">ἀλλήλων προπάροιθεν ὁμίλου πειρηθῆναι.
<rtc lang="grc" translate="no">ὁππότερός κε φθῇσιν ὀρεξάμενος χρόα καλόν,
<rtc lang="grc" translate="no">ψαύσῃ δ' ἐνδίνων διά τ' ἔντεα καὶ μέλαν αἷμα,
<rtc lang="grc" translate="no">τῷ μὲν ἐγὼ δώσω τόδε φάσγανον ἀργυρόηλον
<rtc lang="grc" translate="no">καλὸν Θρηί̈κιον, τὸ μὲν Ἀστεροπαῖον ἀπηύρων:
<rtc lang="grc" translate="no">τεύχεα δ' ἀμφότεροι ξυνήϊα ταῦτα φερέσθων:
<rtc lang="grc" translate="no">καί σφιν δαῖτ' ἀγαθὴν παραθήσομεν ἐν κλισίῃσιν.</ruby>

<ruby><rtc lang="grc" translate="no">ὣς ἔφατ', ὦρτο δ' ἔπειτα μέγας Τελαμώνιος Αἴας,
<rtc lang="grc" translate="no">ἂν δ' ἄρα Τυδεί̈δης ὦρτο, κρατερὸς Διομήδης.
<rtc lang="grc" translate="no">οἳ δ' ἐπεὶ οὖν ἑκάτερθεν ὁμίλου θωρήχθησαν,
<rtc lang="grc" translate="no">ἐς μέσον ἀμφοτέρω συνίτην μεμαῶτε μάχεσθαι
<rtc lang="grc" translate="no">δεινὸν δερκομένω: θάμβος δ' ἔχε πάντας Ἀχαιούς.
<rtc lang="grc" translate="no">ἀλλ' ὅτε δὴ σχεδὸν ἦσαν ἐπ' ἀλλήλοισιν ἰόντες,
<rtc lang="grc" translate="no">τρὶς μὲν ἐπήϊξαν, τρὶς δὲ σχεδὸν ὁρμήθησαν.
<rtc lang="grc" translate="no">ἔνθ' Αἴας μὲν ἔπειτα κατ' ἀσπίδα πάντοσ' ἐί̈σην
<rtc lang="grc" translate="no">νύξ', οὐδὲ χρό' ἵκανεν: ἔρυτο γὰρ ἔνδοθι θώρηξ:
<rtc lang="grc" translate="no">Τυδεί̈δης δ' ἄρ' ἔπειτα ὑπὲρ σάκεος μεγάλοιο
<rtc lang="grc" translate="no">αἰὲν ἐπ' αὐχένι κῦρε φαεινοῦ δουρὸς ἀκωκῇ.
<rtc lang="grc" translate="no">καὶ τότε δή ῥ' Αἴαντι περιδείσαντες Ἀχαιοὶ
<rtc lang="grc" translate="no">παυσαμένους ἐκέλευσαν ἀέθλια ἶσ' ἀνελέσθαι.
<rtc lang="grc" translate="no">αὐτὰρ Τυδεί̈δῃ δῶκεν μέγα φάσγανον ἥρως
<rtc lang="grc" translate="no">σὺν κολεῷ τε φέρων καὶ ἐϋτμήτῳ τελαμῶνι.
<rtc lang="grc" translate="no">αὐτὰρ Πηλεί̈δης θῆκεν σόλον αὐτοχόωνον
<rtc lang="grc" translate="no">ὃν πρὶν μὲν ῥίπτασκε μέγα σθένος Ἠετίωνος:
<rtc lang="grc" translate="no">ἀλλ' ἤτοι τὸν ἔπεφνε ποδάρκης δῖος Ἀχιλλεύς,
<rtc lang="grc" translate="no">τὸν δ' ἄγετ' ἐν νήεσσι σὺν ἄλλοισι κτεάτεσσι.
<rtc lang="grc" translate="no">στῆ δ' ὀρθὸς καὶ μῦθον ἐν Ἀργείοισιν ἔειπεν:
<rtc lang="grc" translate="no">ὄρνυσθ' οἳ καὶ τούτου ἀέθλου πειρήσεσθε.
<rtc lang="grc" translate="no">εἴ οἱ καὶ μάλα πολλὸν ἀπόπροθι πίονες ἀγροί,
<rtc lang="grc" translate="no">ἕξει μιν καὶ πέντε περιπλομένους ἐνιαυτοὺς
<rtc lang="grc" translate="no">χρεώμενος: οὐ μὲν γάρ οἱ ἀτεμβόμενός γε σιδήρου
<rtc lang="grc" translate="no">ποιμὴν οὐδ' ἀροτὴρ εἶσ' ἐς πόλιν, ἀλλὰ παρέξει.</ruby>

<ruby><rtc lang="grc" translate="no">ὣς ἔφατ', ὦρτο δ' ἔπειτα μενεπτόλεμος Πολυποίτης,
<rtc lang="grc" translate="no">ἂν δὲ Λεοντῆος κρατερὸν μένος ἀντιθέοιο,
<rtc lang="grc" translate="no">ἂν δ' Αἴας Τελαμωνιάδης καὶ δῖος Ἐπειός.
<rtc lang="grc" translate="no">ἑξείης δ' ἵσταντο, σόλον δ' ἕλε δῖος Ἐπειός,
<rtc lang="grc" translate="no">ἧκε δὲ δινήσας: γέλασαν δ' ἐπὶ πάντες Ἀχαιοί.
<rtc lang="grc" translate="no">δεύτερος αὖτ' ἀφέηκε Λεοντεὺς ὄζος Ἄρηος:
<rtc lang="grc" translate="no">τὸ τρίτον αὖτ' ἔρριψε μέγας Τελαμώνιος Αἴας
<rtc lang="grc" translate="no">χειρὸς ἄπο στιβαρῆς, καὶ ὑπέρβαλε σήματα πάντων.
<rtc lang="grc" translate="no">ἀλλ' ὅτε δὴ σόλον εἷλε μενεπτόλεμος Πολυποίτης,
<rtc lang="grc" translate="no">ὅσσόν τίς τ' ἔρριψε καλαύροπα βουκόλος ἀνήρ,
<rtc lang="grc" translate="no">ἣ δέ θ' ἑλισσομένη πέτεται διὰ βοῦς ἀγελαίας,
<rtc lang="grc" translate="no">τόσσον παντὸς ἀγῶνος ὑπέρβαλε: τοὶ δὲ βόησαν.
<rtc lang="grc" translate="no">ἀνστάντες δ' ἕταροι Πολυποίταο κρατεροῖο
<rtc lang="grc" translate="no">νῆας ἔπι γλαφυρὰς ἔφερον βασιλῆος ἄεθλον.</ruby>

<ruby><rtc lang="grc" translate="no">αὐτὰρ ὃ τοξευτῇσι τίθει ἰόεντα σίδηρον,
<rtc lang="grc" translate="no">κὰδ δ' ἐτίθει δέκα μὲν πελέκεας, δέκα δ' ἡμιπέλεκκα,
<rtc lang="grc" translate="no">ἱστὸν δ' ἔστησεν νηὸς κυανοπρῴροιο
<rtc lang="grc" translate="no">τηλοῦ ἐπὶ ψαμάθοις, ἐκ δὲ τρήρωνα πέλειαν
<rtc lang="grc" translate="no">λεπτῇ μηρίνθῳ δῆσεν ποδός, ἧς ἄρ' ἀνώγει
<rtc lang="grc" translate="no">τοξεύειν: ὃς μέν κε βάλῃ τρήρωνα πέλειαν,
<rtc lang="grc" translate="no">πάντας ἀειράμενος πελέκεας οἶκον δὲ φερέσθω:
<rtc lang="grc" translate="no">ὃς δέ κε μηρίνθοιο τύχῃ ὄρνιθος ἁμαρτών,
<rtc lang="grc" translate="no">ἥσσων γὰρ δὴ κεῖνος, ὃ δ' οἴσεται ἡμιπέλεκκα.</ruby>

<ruby><rtc lang="grc" translate="no">ὣς ἔφατ', ὦρτο δ' ἔπειτα βίη Τεύκροιο ἄνακτος,
<rtc lang="grc" translate="no">ἂν δ' ἄρα Μηριόνης θεράπων ἐὺ̈ς Ἰδομενῆος.
<rtc lang="grc" translate="no">κλήρους δ' ἐν κυνέῃ χαλκήρεϊ πάλλον ἑλόντες,
<rtc lang="grc" translate="no">Τεῦκρος δὲ πρῶτος κλήρῳ λάχεν: αὐτίκα δ' ἰὸν
<rtc lang="grc" translate="no">ἧκεν ἐπικρατέως, οὐδ' ἠπείλησεν ἄνακτι
<rtc lang="grc" translate="no">ἀρνῶν πρωτογόνων ῥέξειν κλειτὴν ἑκατόμβην.
<rtc lang="grc" translate="no">ὄρνιθος μὲν ἅμαρτε: μέγηρε γάρ οἱ τό γ' Ἀπόλλων:
<rtc lang="grc" translate="no">αὐτὰρ ὃ μήρινθον βάλε πὰρ πόδα, τῇ δέδετ' ὄρνις:
<rtc lang="grc" translate="no">ἀντικρὺ δ' ἀπὸ μήρινθον τάμε πικρὸς ὀϊστός.
<rtc lang="grc" translate="no">ἣ μὲν ἔπειτ' ἤϊξε πρὸς οὐρανόν, ἣ δὲ παρείθη
<rtc lang="grc" translate="no">μήρινθος ποτὶ γαῖαν: ἀτὰρ κελάδησαν Ἀχαιοί.
<rtc lang="grc" translate="no">σπερχόμενος δ' ἄρα Μηριόνης ἐξείρυσε χειρὸς
<rtc lang="grc" translate="no">τόξον: ἀτὰρ δὴ ὀϊστὸν ἔχεν πάλαι, ὡς ἴθυνεν.
<rtc lang="grc" translate="no">αὐτίκα δ' ἠπείλησεν ἑκηβόλῳ Ἀπόλλωνι
<rtc lang="grc" translate="no">ἀρνῶν πρωτογόνων ῥέξειν κλειτὴν ἑκατόμβην.
<rtc lang="grc" translate="no">ὕψι δ' ὑπὸ νεφέων εἶδε τρήρωνα πέλειαν:
<rtc lang="grc" translate="no">τῇ ῥ' ὅ γε δινεύουσαν ὑπὸ πτέρυγος βάλε μέσσην,
<rtc lang="grc" translate="no">ἀντικρὺ δὲ διῆλθε βέλος: τὸ μὲν ἂψ ἐπὶ γαίῃ
<rtc lang="grc" translate="no">πρόσθεν Μηριόναο πάγη ποδός: αὐτὰρ ἣ ὄρνις
<rtc lang="grc" translate="no">ἱστῷ ἐφεζομένη νηὸς κυανοπρῴροιο
<rtc lang="grc" translate="no">αὐχέν' ἀπεκρέμασεν, σὺν δὲ πτερὰ πυκνὰ λίασθεν.
<rtc lang="grc" translate="no">ὠκὺς δ' ἐκ μελέων θυμὸς πτάτο, τῆλε δ' ἀπ' αὐτοῦ
<rtc lang="grc" translate="no">κάππεσε: λαοὶ δ' αὖ θηεῦντό τε θάμβησάν τε.
<rtc lang="grc" translate="no">ἂν δ' ἄρα Μηριόνης πελέκεας δέκα πάντας ἄειρε,
<rtc lang="grc" translate="no">Τεῦκρος δ' ἡμιπέλεκκα φέρεν κοίλας ἐπὶ νῆας.</ruby>

<ruby><rtc lang="grc" translate="no">αὐτὰρ Πηλεί̈δης κατὰ μὲν δολιχόσκιον ἔγχος,
<rtc lang="grc" translate="no">κὰδ δὲ λέβητ' ἄπυρον βοὸς ἄξιον ἀνθεμόεντα
<rtc lang="grc" translate="no">θῆκ' ἐς ἀγῶνα φέρων: καί ῥ' ἥμονες ἄνδρες ἀνέσταν:
<rtc lang="grc" translate="no">ἂν μὲν ἄρ' Ἀτρεί̈δης εὐρὺ κρείων Ἀγαμέμνων,
<rtc lang="grc" translate="no">ἂν δ' ἄρα Μηριόνης, θεράπων ἐὺ̈ς Ἰδομενῆος.
<rtc lang="grc" translate="no">τοῖσι δὲ καὶ μετέειπε ποδάρκης δῖος Ἀχιλλεύς:
<rtc lang="grc" translate="no">Ἀτρεί̈δη: ἴδμεν γὰρ ὅσον προβέβηκας ἁπάντων
<rtc lang="grc" translate="no">ἠδ' ὅσσον δυνάμει τε καὶ ἥμασιν ἔπλευ ἄριστος:
<rtc lang="grc" translate="no">ἀλλὰ σὺ μὲν τόδ' ἄεθλον ἔχων κοίλας ἐπὶ νῆας
<rtc lang="grc" translate="no">ἔρχευ, ἀτὰρ δόρυ Μηριόνῃ ἥρωϊ πόρωμεν,
<rtc lang="grc" translate="no">εἰ σύ γε σῷ θυμῷ ἐθέλοις: κέλομαι γὰρ ἔγωγε.</ruby>

<ruby><rtc lang="grc" translate="no">ὣς ἔφατ', οὐδ' ἀπίθησεν ἄναξ ἀνδρῶν Ἀγαμέμνων:
<rtc lang="grc" translate="no">δῶκε δὲ Μηριόνῃ δόρυ χάλκεον: αὐτὰρ ὅ γ' ἥρως
<rtc lang="grc" translate="no">Ταλθυβίῳ κήρυκι δίδου περικαλλὲς ἄεθλον.</ruby>
</ol>

<nav>
	<a href="#!/" rel="contents">Table of Contents</a>
	<a href="#!/iliad/book22/" rel="prev">Previous</a>
	<a href="#!/iliad/book24/" rel="next">Next</a>
</nav>
</section>
<!--#include file="../copyright.html" -->
</article>
