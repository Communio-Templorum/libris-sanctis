<article itemscope itemtype="http://schema.org/Book http://schema.org/PublicationVolume">
<meta itemprop="copyrightYear" content="1898" />
<meta itemprop="volumeNumber" content="3" />
<h2 itemprop="name">The Iliad</h2>
<u itemprop="author">Homer</u>

<section itemscope itemtype="http://schema.org/Book http://schema.org/PublicationIssue">
<nav>
	<a href="#!/" rel="contents">Table of Contents</a>
	<a href="#!/iliad/book23/" rel="prev">Previous</a>
</nav>
<meta itemprop="issueNumber" content="24" />
<h3 itemprop="name">Book 24</h3>

<ol>
<ruby><rtc lang="grc" translate="no">λῦτο δ' ἀγών, λαοὶ δὲ θοὰς ἐπὶ νῆας ἕκαστοι
<rtc lang="grc" translate="no">ἐσκίδναντ' ἰέναι. τοὶ μὲν δόρποιο μέδοντο
<rtc lang="grc" translate="no">ὕπνου τε γλυκεροῦ ταρπήμεναι: αὐτὰρ Ἀχιλλεὺς
<rtc lang="grc" translate="no">κλαῖε φίλου ἑτάρου μεμνημένος, οὐδέ μιν ὕπνος
<rtc lang="grc" translate="no">ᾕρει πανδαμάτωρ, ἀλλ' ἐστρέφετ' ἔνθα καὶ ἔνθα
<rtc lang="grc" translate="no">Πατρόκλου ποθέων ἀνδροτῆτά τε καὶ μένος ἠύ̈,
<rtc lang="grc" translate="no">ἠδ' ὁπόσα τολύπευσε σὺν αὐτῷ καὶ πάθεν ἄλγεα
<rtc lang="grc" translate="no">ἀνδρῶν τε πτολέμους ἀλεγεινά τε κύματα πείρων:
<rtc lang="grc" translate="no">τῶν μιμνησκόμενος θαλερὸν κατὰ δάκρυον εἶβεν,
<rtc lang="grc" translate="no">ἄλλοτ' ἐπὶ πλευρὰς κατακείμενος, ἄλλοτε δ' αὖτε
<rtc lang="grc" translate="no">ὕπτιος, ἄλλοτε δὲ πρηνής: τοτὲ δ' ὀρθὸς ἀναστὰς
<rtc lang="grc" translate="no">δινεύεσκ' ἀλύων παρὰ θῖν' ἁλός: οὐδέ μιν ἠὼς
<rtc lang="grc" translate="no">φαινομένη λήθεσκεν ὑπεὶρ ἅλα τ' ἠϊόνας τε.
<rtc lang="grc" translate="no">ἀλλ' ὅ γ' ἐπεὶ ζεύξειεν ὑφ' ἅρμασιν ὠκέας ἵππους,
<rtc lang="grc" translate="no">Ἕκτορα δ' ἕλκεσθαι δησάσκετο δίφρου ὄπισθεν,
<rtc lang="grc" translate="no">τρὶς δ' ἐρύσας περὶ σῆμα Μενοιτιάδαο θανόντος
<rtc lang="grc" translate="no">αὖτις ἐνὶ κλισίῃ παυέσκετο, τὸν δέ τ' ἔασκεν
<rtc lang="grc" translate="no">ἐν κόνι ἐκτανύσας προπρηνέα: τοῖο δ' Ἀπόλλων
<rtc lang="grc" translate="no">πᾶσαν ἀεικείην ἄπεχε χροὶ̈ φῶτ' ἐλεαίρων
<rtc lang="grc" translate="no">καὶ τεθνηότα περ: περὶ δ' αἰγίδι πάντα κάλυπτε
<rtc lang="grc" translate="no">χρυσείῃ, ἵνα μή μιν ἀποδρύφοι ἑλκυστάζων.</ruby>

<ruby><rtc lang="grc" translate="no">ὣς ὃ μὲν Ἕκτορα δῖον ἀείκιζεν μενεαίνων:
<rtc lang="grc" translate="no">τὸν δ' ἐλεαίρεσκον μάκαρες θεοὶ εἰσορόωντες,
<rtc lang="grc" translate="no">κλέψαι δ' ὀτρύνεσκον ἐύ̈σκοπον ἀργεϊφόντην.
<rtc lang="grc" translate="no">ἔνθ' ἄλλοις μὲν πᾶσιν ἑήνδανεν, οὐδέ ποθ' Ἥρῃ
<rtc lang="grc" translate="no">οὐδὲ Ποσειδάων' οὐδὲ γλαυκώπιδι κούρῃ,
<rtc lang="grc" translate="no">ἀλλ' ἔχον ὥς σφιν πρῶτον ἀπήχθετο Ἴλιος ἱρὴ
<rtc lang="grc" translate="no">καὶ Πρίαμος καὶ λαὸς Ἀλεξάνδρου ἕνεκ' ἄτης,
<rtc lang="grc" translate="no">ὃς νείκεσσε θεὰς ὅτε οἱ μέσσαυλον ἵκοντο,
<rtc lang="grc" translate="no">τὴν δ' ᾔνησ' ἥ οἱ πόρε μαχλοσύνην ἀλεγεινήν.
<rtc lang="grc" translate="no">ἀλλ' ὅτε δή ῥ' ἐκ τοῖο δυωδεκάτη γένετ' ἠώς,
<rtc lang="grc" translate="no">καὶ τότ' ἄρ' ἀθανάτοισι μετηύδα Φοῖβος Ἀπόλλων:
<rtc lang="grc" translate="no">σχέτλιοί ἐστε θεοί, δηλήμονες: οὔ νύ ποθ' ὑμῖν
<rtc lang="grc" translate="no">Ἕκτωρ μηρί' ἔκηε βοῶν αἰγῶν τε τελείων;
<rtc lang="grc" translate="no">τὸν νῦν οὐκ ἔτλητε νέκυν περ ἐόντα σαῶσαι
<rtc lang="grc" translate="no">ᾗ τ' ἀλόχῳ ἰδέειν καὶ μητέρι καὶ τέκεϊ ᾧ
<rtc lang="grc" translate="no">καὶ πατέρι Πριάμῳ λαοῖσί τε, τοί κέ μιν ὦκα
<rtc lang="grc" translate="no">ἐν πυρὶ κήαιεν καὶ ἐπὶ κτέρεα κτερίσαιεν.
<rtc lang="grc" translate="no">ἀλλ' ὀλοῷ Ἀχιλῆϊ θεοὶ βούλεσθ' ἐπαρήγειν,
<rtc lang="grc" translate="no">ᾧ οὔτ' ἂρ φρένες εἰσὶν ἐναίσιμοι οὔτε νόημα
<rtc lang="grc" translate="no">γναμπτὸν ἐνὶ στήθεσσι, λέων δ' ὣς ἄγρια οἶδεν,
<rtc lang="grc" translate="no">ὅς τ' ἐπεὶ ἂρ μεγάλῃ τε βίῃ καὶ ἀγήνορι θυμῷ
<rtc lang="grc" translate="no">εἴξας εἶσ' ἐπὶ μῆλα βροτῶν ἵνα δαῖτα λάβῃσιν:
<rtc lang="grc" translate="no">ὣς Ἀχιλεὺς ἔλεον μὲν ἀπώλεσεν, οὐδέ οἱ αἰδὼς
<rtc lang="grc" translate="no">γίγνεται, ἥ τ' ἄνδρας μέγα σίνεται ἠδ' ὀνίνησι.
<rtc lang="grc" translate="no">μέλλει μέν πού τις καὶ φίλτερον ἄλλον ὀλέσσαι
<rtc lang="grc" translate="no">ἠὲ κασίγνητον ὁμογάστριον ἠὲ καὶ υἱόν:
<rtc lang="grc" translate="no">ἀλλ' ἤτοι κλαύσας καὶ ὀδυράμενος μεθέηκε:
<rtc lang="grc" translate="no">τλητὸν γὰρ Μοῖραι θυμὸν θέσαν ἀνθρώποισιν.
<rtc lang="grc" translate="no">αὐτὰρ ὅ γ' Ἕκτορα δῖον, ἐπεὶ φίλον ἦτορ ἀπηύρα,
<rtc lang="grc" translate="no">ἵππων ἐξάπτων περὶ σῆμ' ἑτάροιο φίλοιο
<rtc lang="grc" translate="no">ἕλκει: οὐ μήν οἱ τό γε κάλλιον οὐδέ τ' ἄμεινον.
<rtc lang="grc" translate="no">μὴ ἀγαθῷ περ ἐόντι νεμεσσηθέωμέν οἱ ἡμεῖς:
<rtc lang="grc" translate="no">κωφὴν γὰρ δὴ γαῖαν ἀεικίζει μενεαίνων.</ruby>

<ruby><rtc lang="grc" translate="no">τὸν δὲ χολωσαμένη προσέφη λευκώλενος Ἥρη:
<rtc lang="grc" translate="no">εἴη κεν καὶ τοῦτο τεὸν ἔπος ἀργυρότοξε
<rtc lang="grc" translate="no">εἰ δὴ ὁμὴν Ἀχιλῆϊ καὶ Ἕκτορι θήσετε τιμήν.
<rtc lang="grc" translate="no">Ἕκτωρ μὲν θνητός τε γυναῖκά τε θήσατο μαζόν:
<rtc lang="grc" translate="no">αὐτὰρ Ἀχιλλεύς ἐστι θεᾶς γόνος, ἣν ἐγὼ αὐτὴ
<rtc lang="grc" translate="no">θρέψά τε καὶ ἀτίτηλα καὶ ἀνδρὶ πόρον παράκοιτιν
<rtc lang="grc" translate="no">Πηλέϊ, ὃς περὶ κῆρι φίλος γένετ' ἀθανάτοισι.
<rtc lang="grc" translate="no">πάντες δ' ἀντιάασθε θεοὶ γάμου: ἐν δὲ σὺ τοῖσι
<rtc lang="grc" translate="no">δαίνυ' ἔχων φόρμιγγα κακῶν ἕταρ', αἰὲν ἄπιστε.
<rtc lang="grc" translate="no">τὴν δ' ἀπαμειβόμενος προσέφη νεφεληγερέτα Ζεύς:
<rtc lang="grc" translate="no">Ἥρη μὴ δὴ πάμπαν ἀποσκύδμαινε θεοῖσιν:
<rtc lang="grc" translate="no">οὐ μὲν γὰρ τιμή γε μί' ἔσσεται: ἀλλὰ καὶ Ἕκτωρ
<rtc lang="grc" translate="no">φίλτατος ἔσκε θεοῖσι βροτῶν οἳ ἐν Ἰλίῳ εἰσίν:
<rtc lang="grc" translate="no">ὣς γὰρ ἔμοιγ', ἐπεὶ οὔ τι φίλων ἡμάρτανε δώρων.
<rtc lang="grc" translate="no">οὐ γάρ μοί ποτε βωμὸς ἐδεύετο δαιτὸς ἐί̈σης
<rtc lang="grc" translate="no">λοιβῆς τε κνίσης τε: τὸ γὰρ λάχομεν γέρας ἡμεῖς.
<rtc lang="grc" translate="no">ἀλλ' ἤτοι κλέψαι μὲν ἐάσομεν, οὐδέ πῃ ἔστι,
<rtc lang="grc" translate="no">λάθρῃ Ἀχιλλῆος θρασὺν Ἕκτορα: ἦ γάρ οἱ αἰεὶ
<rtc lang="grc" translate="no">μήτηρ παρμέμβλωκεν ὁμῶς νύκτάς τε καὶ ἦμαρ.
<rtc lang="grc" translate="no">ἀλλ' εἴ τις καλέσειε θεῶν Θέτιν ἆσσον ἐμεῖο,
<rtc lang="grc" translate="no">ὄφρά τί οἱ εἴπω πυκινὸν ἔπος, ὥς κεν Ἀχιλλεὺς
<rtc lang="grc" translate="no">δώρων ἐκ Πριάμοιο λάχῃ ἀπό θ' Ἕκτορα λύσῃ.</ruby>

<ruby><rtc lang="grc" translate="no">ὣς ἔφατ', ὦρτο δὲ Ἶρις ἀελλόπος ἀγγελέουσα,
<rtc lang="grc" translate="no">μεσσηγὺς δὲ Σάμου τε καὶ Ἴμβρου παιπαλοέσσης
<rtc lang="grc" translate="no">ἔνθορε μείλανι πόντῳ: ἐπεστονάχησε δὲ λίμνη.
<rtc lang="grc" translate="no">ἣ δὲ μολυβδαίνῃ ἰκέλη ἐς βυσσὸν ὄρουσεν,
<rtc lang="grc" translate="no">ἥ τε κατ' ἀγραύλοιο βοὸς κέρας ἐμβεβαυῖα
<rtc lang="grc" translate="no">ἔρχεται ὠμηστῇσιν ἐπ' ἰχθύσι κῆρα φέρουσα.
<rtc lang="grc" translate="no">εὗρε δ' ἐνὶ σπῆϊ γλαφυρῷ Θέτιν, ἀμφὶ δ' ἄρ' ἄλλαι
<rtc lang="grc" translate="no">εἵαθ' ὁμηγερέες ἅλιαι θεαί: ἣ δ' ἐνὶ μέσσῃς
<rtc lang="grc" translate="no">κλαῖε μόρον οὗ παιδὸς ἀμύμονος, ὅς οἱ ἔμελλε
<rtc lang="grc" translate="no">φθίσεσθ' ἐν Τροίῃ ἐριβώλακι τηλόθι πάτρης.
<rtc lang="grc" translate="no">ἀγχοῦ δ' ἱσταμένη προσέφη πόδας ὠκέα Ἶρις:
<rtc lang="grc" translate="no">ὄρσο Θέτι: καλέει Ζεὺς ἄφθιτα μήδεα εἰδώς.
<rtc lang="grc" translate="no">τὴν δ' ἠμείβετ' ἔπειτα θεὰ Θέτις ἀργυρόπεζα:
<rtc lang="grc" translate="no">τίπτέ με κεῖνος ἄνωγε μέγας θεός; αἰδέομαι δὲ
<rtc lang="grc" translate="no">μίσγεσθ' ἀθανάτοισιν, ἔχω δ' ἄχε' ἄκριτα θυμῷ.
<rtc lang="grc" translate="no">εἶμι μέν, οὐδ' ἅλιον ἔπος ἔσσεται ὅττί κεν εἴπῃ.
<rtc lang="grc" translate="no">ὣς ἄρα φωνήσασα κάλυμμ' ἕλε δῖα θεάων
<rtc lang="grc" translate="no">κυάνεον, τοῦ δ' οὔ τι μελάντερον ἔπλετο ἔσθος.
<rtc lang="grc" translate="no">βῆ δ' ἰέναι, πρόσθεν δὲ ποδήνεμος ὠκέα Ἶρις
<rtc lang="grc" translate="no">ἡγεῖτ': ἀμφὶ δ' ἄρα σφι λιάζετο κῦμα θαλάσσης.
<rtc lang="grc" translate="no">ἀκτὴν δ' ἐξαναβᾶσαι ἐς οὐρανὸν ἀϊχθήτην,
<rtc lang="grc" translate="no">εὗρον δ' εὐρύοπα Κρονίδην, περὶ δ' ἄλλοι ἅπαντες
<rtc lang="grc" translate="no">εἵαθ' ὁμηγερέες μάκαρες θεοὶ αἰὲν ἐόντες.
<rtc lang="grc" translate="no">ἣ δ' ἄρα πὰρ Διὶ πατρὶ καθέζετο, εἶξε δ' Ἀθήνη.
<rtc lang="grc" translate="no">Ἥρη δὲ χρύσεον καλὸν δέπας ἐν χερὶ θῆκε
<rtc lang="grc" translate="no">καί ῥ' εὔφρην' ἐπέεσσι: Θέτις δ' ὤρεξε πιοῦσα.
<rtc lang="grc" translate="no">τοῖσι δὲ μύθων ἦρχε πατὴρ ἀνδρῶν τε θεῶν τε:
<rtc lang="grc" translate="no">ἤλυθες Οὔλυμπον δὲ θεὰ Θέτι κηδομένη περ,
<rtc lang="grc" translate="no">πένθος ἄλαστον ἔχουσα μετὰ φρεσίν: οἶδα καὶ αὐτός:
<rtc lang="grc" translate="no">ἀλλὰ καὶ ὧς ἐρέω τοῦ σ' εἵνεκα δεῦρο κάλεσσα.
<rtc lang="grc" translate="no">ἐννῆμαρ δὴ νεῖκος ἐν ἀθανάτοισιν ὄρωρεν
<rtc lang="grc" translate="no">Ἕκτορος ἀμφὶ νέκυι καὶ Ἀχιλλῆϊ πτολιπόρθῳ:
<rtc lang="grc" translate="no">κλέψαι δ' ὀτρύνουσιν ἐύ̈σκοπον ἀργεϊφόντην:
<rtc lang="grc" translate="no">αὐτὰρ ἐγὼ τόδε κῦδος Ἀχιλλῆϊ προτιάπτω
<rtc lang="grc" translate="no">αἰδῶ καὶ φιλότητα τεὴν μετόπισθε φυλάσσων.
<rtc lang="grc" translate="no">αἶψα μάλ' ἐς στρατὸν ἐλθὲ καὶ υἱέϊ σῷ ἐπίτειλον:
<rtc lang="grc" translate="no">σκύζεσθαί οἱ εἰπὲ θεούς, ἐμὲ δ' ἔξοχα πάντων
<rtc lang="grc" translate="no">ἀθανάτων κεχολῶσθαι, ὅτι φρεσὶ μαινομένῃσιν
<rtc lang="grc" translate="no">Ἕκτορ' ἔχει παρὰ νηυσὶ κορωνίσιν οὐδ' ἀπέλυσεν,
<rtc lang="grc" translate="no">αἴ κέν πως ἐμέ τε δείσῃ ἀπό θ' Ἕκτορα λύσῃ.
<rtc lang="grc" translate="no">αὐτὰρ ἐγὼ Πριάμῳ μεγαλήτορι Ἶριν ἐφήσω
<rtc lang="grc" translate="no">λύσασθαι φίλον υἱὸν ἰόντ' ἐπὶ νῆας Ἀχαιῶν,
<rtc lang="grc" translate="no">δῶρα δ' Ἀχιλλῆϊ φερέμεν, τά κε θυμὸν ἰήνῃ.</ruby>

<ruby><rtc lang="grc" translate="no">ὣς ἔφατ', οὐδ' ἀπίθησε θεὰ Θέτις ἀργυρόπεζα,
<rtc lang="grc" translate="no">βῆ δὲ κατ' Οὐλύμποιο καρήνων ἀί̈ξασα,
<rtc lang="grc" translate="no">ἷξεν δ' ἐς κλισίην οὗ υἱέος: ἔνθ' ἄρα τόν γε
<rtc lang="grc" translate="no">εὗρ' ἁδινὰ στενάχοντα: φίλοι δ' ἀμφ' αὐτὸν ἑταῖροι
<rtc lang="grc" translate="no">ἐσσυμένως ἐπένοντο καὶ ἐντύνοντο ἄριστον:
<rtc lang="grc" translate="no">τοῖσι δ' ὄϊς λάσιος μέγας ἐν κλισίῃ ἱέρευτο.
<rtc lang="grc" translate="no">ἣ δὲ μάλ' ἄγχ' αὐτοῖο καθέζετο πότνια μήτηρ,
<rtc lang="grc" translate="no">χειρί τέ μιν κατέρεξεν ἔπος τ' ἔφατ' ἔκ τ' ὀνόμαζε:
<rtc lang="grc" translate="no">τέκνον ἐμὸν τέο μέχρις ὀδυρόμενος καὶ ἀχεύων
<rtc lang="grc" translate="no">σὴν ἔδεαι κραδίην μεμνημένος οὔτέ τι σίτου
<rtc lang="grc" translate="no">οὔτ' εὐνῆς; ἀγαθὸν δὲ γυναικί περ ἐν φιλότητι
<rtc lang="grc" translate="no">μίσγεσθ': οὐ γάρ μοι δηρὸν βέῃ, ἀλλά τοι ἤδη
<rtc lang="grc" translate="no">ἄγχι παρέστηκεν θάνατος καὶ μοῖρα κραταιή.
<rtc lang="grc" translate="no">ἀλλ' ἐμέθεν ξύνες ὦκα, Διὸς δέ τοι ἄγγελός εἰμι:
<rtc lang="grc" translate="no">σκύζεσθαι σοί φησι θεούς, ἑὲ δ' ἔξοχα πάντων
<rtc lang="grc" translate="no">ἀθανάτων κεχολῶσθαι, ὅτι φρεσὶ μαινομένῃσιν
<rtc lang="grc" translate="no">Ἕκτορ' ἔχεις παρὰ νηυσὶ κορωνίσιν οὐδ' ἀπέλυσας.
<rtc lang="grc" translate="no">ἀλλ' ἄγε δὴ λῦσον, νεκροῖο δὲ δέξαι ἄποινα.</ruby>

<ruby><rtc lang="grc" translate="no">τὴν δ' ἀπαμειβόμενος προσέφη πόδας ὠκὺς Ἀχιλλεύς:
<rtc lang="grc" translate="no">τῇδ' εἴη: ὃς ἄποινα φέροι καὶ νεκρὸν ἄγοιτο,
<rtc lang="grc" translate="no">εἰ δὴ πρόφρονι θυμῷ Ὀλύμπιος αὐτὸς ἀνώγει.</ruby>

<ruby><rtc lang="grc" translate="no">ὣς οἵ γ' ἐν νηῶν ἀγύρει μήτηρ τε καὶ υἱὸς
<rtc lang="grc" translate="no">πολλὰ πρὸς ἀλλήλους ἔπεα πτερόεντ' ἀγόρευον.
<rtc lang="grc" translate="no">Ἶριν δ' ὄτρυνε Κρονίδης εἰς Ἴλιον ἱρήν:
<rtc lang="grc" translate="no">βάσκ' ἴθι Ἶρι ταχεῖα λιποῦσ' ἕδος Οὐλύμποιο
<rtc lang="grc" translate="no">ἄγγειλον Πριάμῳ μεγαλήτορι Ἴλιον εἴσω
<rtc lang="grc" translate="no">λύσασθαι φίλον υἱὸν ἰόντ' ἐπὶ νῆας Ἀχαιῶν,
<rtc lang="grc" translate="no">δῶρα δ' Ἀχιλλῆϊ φερέμεν τά κε θυμὸν ἰήνῃ
<rtc lang="grc" translate="no">οἶον, μὴ δέ τις ἄλλος ἅμα Τρώων ἴτω ἀνήρ.
<rtc lang="grc" translate="no">κῆρύξ τίς οἱ ἕποιτο γεραίτερος, ὅς κ' ἰθύνοι
<rtc lang="grc" translate="no">ἡμιόνους καὶ ἄμαξαν ἐύ̈τροχον, ἠδὲ καὶ αὖτις
<rtc lang="grc" translate="no">νεκρὸν ἄγοι προτὶ ἄστυ, τὸν ἔκτανε δῖος Ἀχιλλεύς.
<rtc lang="grc" translate="no">μὴ δέ τί οἱ θάνατος μελέτω φρεσὶ μὴ δέ τι τάρβος:
<rtc lang="grc" translate="no">τοῖον γάρ οἱ πομπὸν ὀπάσσομεν ἀργεϊφόντην,
<rtc lang="grc" translate="no">ὃς ἄξει εἷός κεν ἄγων Ἀχιλῆϊ πελάσσῃ.
<rtc lang="grc" translate="no">αὐτὰρ ἐπὴν ἀγάγῃσιν ἔσω κλισίην Ἀχιλῆος,
<rtc lang="grc" translate="no">οὔτ' αὐτὸς κτενέει ἀπό τ' ἄλλους πάντας ἐρύξει:
<rtc lang="grc" translate="no">οὔτε γάρ ἐστ' ἄφρων οὔτ' ἄσκοπος οὔτ' ἀλιτήμων,
<rtc lang="grc" translate="no">ἀλλὰ μάλ' ἐνδυκέως ἱκέτεω πεφιδήσεται ἀνδρός.
<rtc lang="grc" translate="no">ὣς ἔφατ', ὦρτο δὲ Ἶρις ἀελλόπος ἀγγελέουσα.
<rtc lang="grc" translate="no">ἷξεν δ' ἐς Πριάμοιο, κίχεν δ' ἐνοπήν τε γόον τε.
<rtc lang="grc" translate="no">παῖδες μὲν πατέρ' ἀμφὶ καθήμενοι ἔνδοθεν αὐλῆς
<rtc lang="grc" translate="no">δάκρυσιν εἵματ' ἔφυρον, ὃ δ' ἐν μέσσοισι γεραιὸς
<rtc lang="grc" translate="no">ἐντυπὰς ἐν χλαίνῃ κεκαλυμμένος: ἀμφὶ δὲ πολλὴ
<rtc lang="grc" translate="no">κόπρος ἔην κεφαλῇ τε καὶ αὐχένι τοῖο γέροντος
<rtc lang="grc" translate="no">τήν ῥα κυλινδόμενος καταμήσατο χερσὶν ἑῇσι.
<rtc lang="grc" translate="no">θυγατέρες δ' ἀνὰ δώματ' ἰδὲ νυοὶ ὠδύροντο
<rtc lang="grc" translate="no">τῶν μιμνησκόμεναι οἳ δὴ πολέες τε καὶ ἐσθλοὶ
<rtc lang="grc" translate="no">χερσὶν ὑπ' Ἀργείων κέατο ψυχὰς ὀλέσαντες.
<rtc lang="grc" translate="no">στῆ δὲ παρὰ Πρίαμον Διὸς ἄγγελος, ἠδὲ προσηύδα
<rtc lang="grc" translate="no">τυτθὸν φθεγξαμένη: τὸν δὲ τρόμος ἔλλαβε γυῖα:
<rtc lang="grc" translate="no">θάρσει Δαρδανίδη Πρίαμε φρεσί, μὴ δέ τι τάρβει:
<rtc lang="grc" translate="no">οὐ μὲν γάρ τοι ἐγὼ κακὸν ὀσσομένη τόδ' ἱκάνω
<rtc lang="grc" translate="no">ἀλλ' ἀγαθὰ φρονέουσα: Διὸς δέ τοι ἄγγελός εἰμι,
<rtc lang="grc" translate="no">ὅς σευ ἄνευθεν ἐὼν μέγα κήδεται ἠδ' ἐλεαίρει.
<rtc lang="grc" translate="no">λύσασθαί σ' ἐκέλευσεν Ὀλύμπιος Ἕκτορα δῖον,
<rtc lang="grc" translate="no">δῶρα δ' Ἀχιλλῆϊ φερέμεν τά κε θυμὸν ἰήνῃ
<rtc lang="grc" translate="no">οἶον, μὴ δέ τις ἄλλος ἅμα Τρώων ἴτω ἀνήρ.
<rtc lang="grc" translate="no">κῆρύξ τίς τοι ἕποιτο γεραίτερος, ὅς κ' ἰθύνοι
<rtc lang="grc" translate="no">ἡμιόνους καὶ ἄμαξαν ἐύ̈τροχον, ἠδὲ καὶ αὖτις
<rtc lang="grc" translate="no">νεκρὸν ἄγοι προτὶ ἄστυ, τὸν ἔκτανε δῖος Ἀχιλλεύς.
<rtc lang="grc" translate="no">μὴ δέ τί τοι θάνατος μελέτω φρεσὶ μηδέ τι τάρβος:
<rtc lang="grc" translate="no">τοῖος γάρ τοι πομπὸς ἅμ' ἕψεται ἀργεϊφόντης,
<rtc lang="grc" translate="no">ὅς σ' ἄξει εἷός κεν ἄγων Ἀχιλῆϊ πελάσσῃ.
<rtc lang="grc" translate="no">αὐτὰρ ἐπὴν ἀγάγῃσιν ἔσω κλισίην Ἀχιλῆος,
<rtc lang="grc" translate="no">οὔτ' αὐτὸς κτενέει ἀπό τ' ἄλλους πάντας ἐρύξει:
<rtc lang="grc" translate="no">οὔτε γάρ ἔστ' ἄφρων οὔτ' ἄσκοπος οὔτ' ἀλιτήμων,
<rtc lang="grc" translate="no">ἀλλὰ μάλ' ἐνδυκέως ἱκέτεω πεφιδήσεται ἀνδρός.</ruby>

<ruby><rtc lang="grc" translate="no">ἣ μὲν ἄρ' ὣς εἰποῦσ' ἀπέβη πόδας ὠκέα Ἶρις,
<rtc lang="grc" translate="no">αὐτὰρ ὅ γ' υἷας ἄμαξαν ἐύ̈τροχον ἡμιονείην
<rtc lang="grc" translate="no">ὁπλίσαι ἠνώγει, πείρινθα δὲ δῆσαι ἐπ' αὐτῆς.
<rtc lang="grc" translate="no">αὐτὸς δ' ἐς θάλαμον κατεβήσετο κηώεντα
<rtc lang="grc" translate="no">κέδρινον ὑψόροφον, ὃς γλήνεα πολλὰ κεχάνδει:
<rtc lang="grc" translate="no">ἐς δ' ἄλοχον Ἑκάβην ἐκαλέσσατο φώνησέν τε:
<rtc lang="grc" translate="no">δαιμονίη Διόθεν μοι Ὀλύμπιος ἄγγελος ἦλθε
<rtc lang="grc" translate="no">λύσασθαι φίλον υἱὸν ἰόντ' ἐπὶ νῆας Ἀχαιῶν,
<rtc lang="grc" translate="no">δῶρα δ' Ἀχιλλῆϊ φερέμεν τά κε θυμὸν ἰήνῃ.
<rtc lang="grc" translate="no">ἀλλ' ἄγε μοι τόδε εἰπὲ τί τοι φρεσὶν εἴδεται εἶναι;
<rtc lang="grc" translate="no">αἰνῶς γάρ μ' αὐτόν γε μένος καὶ θυμὸς ἄνωγε
<rtc lang="grc" translate="no">κεῖσ' ἰέναι ἐπὶ νῆας ἔσω στρατὸν εὐρὺν Ἀχαιῶν.</ruby>

<ruby><rtc lang="grc" translate="no">ὣς φάτο, κώκυσεν δὲ γυνὴ καὶ ἀμείβετο μύθῳ:
<rtc lang="grc" translate="no">ὤ μοι πῇ δή τοι φρένες οἴχονθ', ᾗς τὸ πάρος περ
<rtc lang="grc" translate="no">ἔκλε' ἐπ' ἀνθρώπους ξείνους ἠδ' οἷσιν ἀνάσσεις;
<rtc lang="grc" translate="no">πῶς ἐθέλεις ἐπὶ νῆας Ἀχαιῶν ἐλθέμεν οἶος
<rtc lang="grc" translate="no">ἀνδρὸς ἐς ὀφθαλμοὺς ὅς τοι πολέας τε καὶ ἐσθλοὺς
<rtc lang="grc" translate="no">υἱέας ἐξενάριξε: σιδήρειόν νύ τοι ἦτορ.
<rtc lang="grc" translate="no">εἰ γάρ σ' αἱρήσει καὶ ἐσόψεται ὀφθαλμοῖσιν
<rtc lang="grc" translate="no">ὠμηστὴς καὶ ἄπιστος ἀνὴρ ὅ γε οὔ σ' ἐλεήσει,
<rtc lang="grc" translate="no">οὐδέ τί σ' αἰδέσεται. νῦν δὲ κλαίωμεν ἄνευθεν
<rtc lang="grc" translate="no">ἥμενοι ἐν μεγάρῳ: τῷ δ' ὥς ποθι Μοῖρα κραταιὴ
<rtc lang="grc" translate="no">γιγνομένῳ ἐπένησε λίνῳ, ὅτε μιν τέκον αὐτή,
<rtc lang="grc" translate="no">ἀργίποδας κύνας ἆσαι ἑῶν ἀπάνευθε τοκήων
<rtc lang="grc" translate="no">ἀνδρὶ πάρα κρατερῷ, τοῦ ἐγὼ μέσον ἧπαρ ἔχοιμι
<rtc lang="grc" translate="no">ἐσθέμεναι προσφῦσα: τότ' ἄντιτα ἔργα γένοιτο
<rtc lang="grc" translate="no">παιδὸς ἐμοῦ, ἐπεὶ οὔ ἑ κακιζόμενόν γε κατέκτα,
<rtc lang="grc" translate="no">ἀλλὰ πρὸ Τρώων καὶ Τρωϊάδων βαθυκόλπων
<rtc lang="grc" translate="no">ἑσταότ' οὔτε φόβου μεμνημένον οὔτ' ἀλεωρῆς.</ruby>

<ruby><rtc lang="grc" translate="no">τὴν δ' αὖτε προσέειπε γέρων Πρίαμος θεοειδής:
<rtc lang="grc" translate="no">μή μ' ἐθέλοντ' ἰέναι κατερύκανε, μὴ δέ μοι αὐτὴ
<rtc lang="grc" translate="no">ὄρνις ἐνὶ μεγάροισι κακὸς πέλευ: οὐδέ με πείσεις.
<rtc lang="grc" translate="no">εἰ μὲν γάρ τίς μ' ἄλλος ἐπιχθονίων ἐκέλευεν,
<rtc lang="grc" translate="no">ἢ οἳ μάντιές εἰσι θυοσκόοι ἢ ἱερῆες,
<rtc lang="grc" translate="no">ψεῦδός κεν φαῖμεν καὶ νοσφιζοίμεθα μᾶλλον:
<rtc lang="grc" translate="no">νῦν δ', αὐτὸς γὰρ ἄκουσα θεοῦ καὶ ἐσέδρακον ἄντην,
<rtc lang="grc" translate="no">εἶμι καὶ οὐχ ἅλιον ἔπος ἔσσεται. εἰ δέ μοι αἶσα
<rtc lang="grc" translate="no">τεθνάμεναι παρὰ νηυσὶν Ἀχαιῶν χαλκοχιτώνων
<rtc lang="grc" translate="no">βούλομαι: αὐτίκα γάρ με κατακτείνειεν Ἀχιλλεὺς
<rtc lang="grc" translate="no">ἀγκὰς ἑλόντ' ἐμὸν υἱόν, ἐπὴν γόου ἐξ ἔρον εἵην.</ruby>

<ruby><rtc lang="grc" translate="no">ἦ καὶ φωριαμῶν ἐπιθήματα κάλ' ἀνέῳγεν:
<rtc lang="grc" translate="no">ἔνθεν δώδεκα μὲν περικαλλέας ἔξελε πέπλους,
<rtc lang="grc" translate="no">δώδεκα δ' ἁπλοί̈δας χλαίνας, τόσσους δὲ τάπητας,
<rtc lang="grc" translate="no">τόσσα δὲ φάρεα λευκά, τόσους δ' ἐπὶ τοῖσι χιτῶνας.
<rtc lang="grc" translate="no">χρυσοῦ δὲ στήσας ἔφερεν δέκα πάντα τάλαντα,
<rtc lang="grc" translate="no">ἐκ δὲ δύ' αἴθωνας τρίποδας, πίσυρας δὲ λέβητας,
<rtc lang="grc" translate="no">ἐκ δὲ δέπας περικαλλές, ὅ οἱ Θρῇκες πόρον ἄνδρες
<rtc lang="grc" translate="no">ἐξεσίην ἐλθόντι μέγα κτέρας: οὐδέ νυ τοῦ περ
<rtc lang="grc" translate="no">φείσατ' ἐνὶ μεγάροις ὃ γέρων, περὶ δ' ἤθελε θυμῷ
<rtc lang="grc" translate="no">λύσασθαι φίλον υἱόν. ὃ δὲ Τρῶας μὲν ἅπαντας
<rtc lang="grc" translate="no">αἰθούσης ἀπέεργεν ἔπεσσ' αἰσχροῖσιν ἐνίσσων:
<rtc lang="grc" translate="no">ἔρρετε λωβητῆρες ἐλεγχέες: οὔ νυ καὶ ὑμῖν
<rtc lang="grc" translate="no">οἴκοι ἔνεστι γόος, ὅτι μ' ἤλθετε κηδήσοντες;
<rtc lang="grc" translate="no">ἦ ὀνόσασθ' ὅτι μοι Κρονίδης Ζεὺς ἄλγε' ἔδωκε
<rtc lang="grc" translate="no">παῖδ' ὀλέσαι τὸν ἄριστον; ἀτὰρ γνώσεσθε καὶ ὔμμες:
<rtc lang="grc" translate="no">ῥηί̈τεροι γὰρ μᾶλλον Ἀχαιοῖσιν δὴ ἔσεσθε
<rtc lang="grc" translate="no">κείνου τεθνηῶτος ἐναιρέμεν. αὐτὰρ ἔγωγε
<rtc lang="grc" translate="no">πρὶν ἀλαπαζομένην τε πόλιν κεραϊζομένην τε
<rtc lang="grc" translate="no">ὀφθαλμοῖσιν ἰδεῖν βαίην δόμον Ἄϊδος εἴσω.</ruby>

<ruby><rtc lang="grc" translate="no">ἦ καὶ σκηπανίῳ δίεπ' ἀνέρας: οἳ δ' ἴσαν ἔξω
<rtc lang="grc" translate="no">σπερχομένοιο γέροντος: ὃ δ' υἱάσιν οἷσιν ὁμόκλα
<rtc lang="grc" translate="no">νεικείων Ἕλενόν τε Πάριν τ' Ἀγάθωνά τε δῖον
<rtc lang="grc" translate="no">Πάμμονά τ' Ἀντίφονόν τε βοὴν ἀγαθόν τε Πολίτην
<rtc lang="grc" translate="no">Δηί̈φοβόν τε καὶ Ἱππόθοον καὶ δῖον Ἀγαυόν:
<rtc lang="grc" translate="no">ἐννέα τοῖς ὃ γεραιὸς ὁμοκλήσας ἐκέλευε:
<rtc lang="grc" translate="no">σπεύσατέ μοι κακὰ τέκνα κατηφόνες: αἴθ' ἅμα πάντες
<rtc lang="grc" translate="no">Ἕκτορος ὠφέλετ' ἀντὶ θοῇς ἐπὶ νηυσὶ πεφάσθαι.
<rtc lang="grc" translate="no">ὤ μοι ἐγὼ πανάποτμος, ἐπεὶ τέκον υἷας ἀρίστους
<rtc lang="grc" translate="no">Τροίῃ ἐν εὐρείῃ, τῶν δ' οὔ τινά φημι λελεῖφθαι,
<rtc lang="grc" translate="no">Μήστορά τ' ἀντίθεον καὶ Τρωί̈λον ἱππιοχάρμην
<rtc lang="grc" translate="no">Ἕκτορά θ', ὃς θεὸς ἔσκε μετ' ἀνδράσιν, οὐδὲ ἐῴκει
<rtc lang="grc" translate="no">ἀνδρός γε θνητοῦ πάϊς ἔμμεναι ἀλλὰ θεοῖο.
<rtc lang="grc" translate="no">τοὺς μὲν ἀπώλεσ' Ἄρης, τὰ δ' ἐλέγχεα πάντα λέλειπται
<rtc lang="grc" translate="no">ψεῦσταί τ' ὀρχησταί τε χοροιτυπίῃσιν ἄριστοι
<rtc lang="grc" translate="no">ἀρνῶν ἠδ' ἐρίφων ἐπιδήμιοι ἁρπακτῆρες.
<rtc lang="grc" translate="no">οὐκ ἂν δή μοι ἄμαξαν ἐφοπλίσσαιτε τάχιστα,
<rtc lang="grc" translate="no">ταῦτά τε πάντ' ἐπιθεῖτε, ἵνα πρήσσωμεν ὁδοῖο;</ruby>

<ruby><rtc lang="grc" translate="no">ὣς ἔφαθ', οἳ δ' ἄρα πατρὸς ὑποδείσαντες ὁμοκλὴν
<rtc lang="grc" translate="no">ἐκ μὲν ἄμαξαν ἄειραν ἐύ̈τροχον ἡμιονείην
<rtc lang="grc" translate="no">καλὴν πρωτοπαγέα, πείρινθα δὲ δῆσαν ἐπ' αὐτῆς,
<rtc lang="grc" translate="no">κὰδ δ' ἀπὸ πασσαλόφι ζυγὸν ᾕρεον ἡμιόνειον
<rtc lang="grc" translate="no">πύξινον ὀμφαλόεν εὖ οἰήκεσσιν ἀρηρός:
<rtc lang="grc" translate="no">ἐκ δ' ἔφερον ζυγόδεσμον ἅμα ζυγῷ ἐννεάπηχυ.
<rtc lang="grc" translate="no">καὶ τὸ μὲν εὖ κατέθηκαν ἐϋξέστῳ ἐπὶ ῥυμῷ
<rtc lang="grc" translate="no">πέζῃ ἔπι πρώτῃ, ἐπὶ δὲ κρίκον ἕστορι βάλλον,
<rtc lang="grc" translate="no">τρὶς δ' ἑκάτερθεν ἔδησαν ἐπ' ὀμφαλόν, αὐτὰρ ἔπειτα
<rtc lang="grc" translate="no">ἑξείης κατέδησαν, ὑπὸ γλωχῖνα δ' ἔκαμψαν.
<rtc lang="grc" translate="no">ἐκ θαλάμου δὲ φέροντες ἐϋξέστης ἐπ' ἀπήνης
<rtc lang="grc" translate="no">νήεον Ἑκτορέης κεφαλῆς ἀπερείσι' ἄποινα,
<rtc lang="grc" translate="no">ζεῦξαν δ' ἡμιόνους κρατερώνυχας ἐντεσιεργούς,
<rtc lang="grc" translate="no">τούς ῥά ποτε Πριάμῳ Μυσοὶ δόσαν ἀγλαὰ δῶρα.
<rtc lang="grc" translate="no">ἵππους δὲ Πριάμῳ ὕπαγον ζυγόν, οὓς ὃ γεραιὸς
<rtc lang="grc" translate="no">αὐτὸς ἔχων ἀτίταλλεν ἐϋξέστῃ ἐπὶ φάτνῃ.</ruby>

<ruby><rtc lang="grc" translate="no">τὼ μὲν ζευγνύσθην ἐν δώμασιν ὑψηλοῖσι
<rtc lang="grc" translate="no">κῆρυξ καὶ Πρίαμος πυκινὰ φρεσὶ μήδε' ἔχοντες:
<rtc lang="grc" translate="no">ἀγχίμολον δέ σφ' ἦλθ' Ἑκάβη τετιηότι θυμῷ
<rtc lang="grc" translate="no">οἶνον ἔχουσ' ἐν χειρὶ μελίφρονα δεξιτερῆφι
<rtc lang="grc" translate="no">χρυσέῳ ἐν δέπαϊ, ὄφρα λείψαντε κιοίτην:
<rtc lang="grc" translate="no">στῆ δ' ἵππων προπάροιθεν ἔπος τ' ἔφατ' ἔκ τ' ὀνόμαζε:
<rtc lang="grc" translate="no">τῆ σπεῖσον Διὶ πατρί, καὶ εὔχεο οἴκαδ' ἱκέσθαι
<rtc lang="grc" translate="no">ἂψ ἐκ δυσμενέων ἀνδρῶν, ἐπεὶ ἂρ σέ γε θυμὸς
<rtc lang="grc" translate="no">ὀτρύνει ἐπὶ νῆας ἐμεῖο μὲν οὐκ ἐθελούσης.
<rtc lang="grc" translate="no">ἀλλ' εὔχεο σύ γ' ἔπειτα κελαινεφέϊ Κρονίωνι
<rtc lang="grc" translate="no">Ἰδαίῳ, ὅς τε Τροίην κατὰ πᾶσαν ὁρᾶται,
<rtc lang="grc" translate="no">αἴτει δ' οἰωνὸν ταχὺν ἄγγελον, ὅς τέ οἱ αὐτῷ
<rtc lang="grc" translate="no">φίλτατος οἰωνῶν, καί εὑ κράτος ἐστὶ μέγιστον,
<rtc lang="grc" translate="no">δεξιόν, ὄφρά μιν αὐτὸς ἐν ὀφθαλμοῖσι νοήσας
<rtc lang="grc" translate="no">τῷ πίσυνος ἐπὶ νῆας ἴῃς Δαναῶν ταχυπώλων.
<rtc lang="grc" translate="no">εἰ δέ τοι οὐ δώσει ἑὸν ἄγγελον εὐρύοπα Ζεύς,
<rtc lang="grc" translate="no">οὐκ ἂν ἔγωγέ σ' ἔπειτα ἐποτρύνουσα κελοίμην
<rtc lang="grc" translate="no">νῆας ἐπ' Ἀργείων ἰέναι μάλα περ μεμαῶτα.
<rtc lang="grc" translate="no">τὴν δ' ἀπαμειβόμενος προσέφη Πρίαμος θεοειδής:
<rtc lang="grc" translate="no">ὦ γύναι οὐ μέν τοι τόδ' ἐφιεμένῃ ἀπιθήσω.
<rtc lang="grc" translate="no">ἐσθλὸν γὰρ Διὶ χεῖρας ἀνασχέμεν αἴ κ' ἐλεήσῃ.</ruby>

<ruby><rtc lang="grc" translate="no">ἦ ῥα καὶ ἀμφίπολον ταμίην ὄτρυν' ὃ γεραιὸς
<rtc lang="grc" translate="no">χερσὶν ὕδωρ ἐπιχεῦαι ἀκήρατον: ἣ δὲ παρέστη
<rtc lang="grc" translate="no">χέρνιβον ἀμφίπολος πρόχοόν θ' ἅμα χερσὶν ἔχουσα.
<rtc lang="grc" translate="no">νιψάμενος δὲ κύπελλον ἐδέξατο ἧς ἀλόχοιο:
<rtc lang="grc" translate="no">εὔχετ' ἔπειτα στὰς μέσῳ ἕρκεϊ, λεῖβε δὲ οἶνον
<rtc lang="grc" translate="no">οὐρανὸν εἰσανιδών, καὶ φωνήσας ἔπος ηὔδα:
<rtc lang="grc" translate="no">Ζεῦ πάτερ Ἴδηθεν μεδέων κύδιστε μέγιστε
<rtc lang="grc" translate="no">δός μ' ἐς Ἀχιλλῆος φίλον ἐλθεῖν ἠδ' ἐλεεινόν,
<rtc lang="grc" translate="no">πέμψον δ' οἰωνὸν ταχὺν ἄγγελον, ὅς τε σοὶ αὐτῷ
<rtc lang="grc" translate="no">φίλτατος οἰωνῶν, καί εὑ κράτος ἐστὶ μέγιστον,
<rtc lang="grc" translate="no">δεξιόν, ὄφρά μιν αὐτὸς ἐν ὀφθαλμοῖσι νοήσας
<rtc lang="grc" translate="no">τῷ πίσυνος ἐπὶ νῆας ἴω Δαναῶν ταχυπώλων.</ruby>

<ruby><rtc lang="grc" translate="no">ὣς ἔφατ' εὐχόμενος, τοῦ δ' ἔκλυε μητίετα Ζεὺς
<rtc lang="grc" translate="no">αὐτίκα δ' αἰετὸν ἧκε τελειότατον πετεηνῶν
<rtc lang="grc" translate="no">μόρφνον θηρητῆρ' ὃν καὶ περκνὸν καλέουσιν.
<rtc lang="grc" translate="no">ὅσση δ' ὑψορόφοιο θύρη θαλάμοιο τέτυκται
<rtc lang="grc" translate="no">ἀνέρος ἀφνειοῖο ἐὺ̈ κληῖ̈σ' ἀραρυῖα,
<rtc lang="grc" translate="no">τόσσ' ἄρα τοῦ ἑκάτερθεν ἔσαν πτερά: εἴσατο δέ σφι
<rtc lang="grc" translate="no">δεξιὸς ἀί̈ξας διὰ ἄστεος: οἳ δὲ ἰδόντες
<rtc lang="grc" translate="no">γήθησαν, καὶ πᾶσιν ἐνὶ φρεσὶ θυμὸς ἰάνθη.</ruby>

<ruby><rtc lang="grc" translate="no">σπερχόμενος δ' ὃ γεραιὸς ἑοῦ ἐπεβήσετο δίφρου,
<rtc lang="grc" translate="no">ἐκ δ' ἔλασε προθύροιο καὶ αἰθούσης ἐριδούπου.
<rtc lang="grc" translate="no">πρόσθε μὲν ἡμίονοι ἕλκον τετράκυκλον ἀπήνην,
<rtc lang="grc" translate="no">τὰς Ἰδαῖος ἔλαυνε δαί̈φρων: αὐτὰρ ὄπισθεν
<rtc lang="grc" translate="no">ἵπποι, τοὺς ὃ γέρων ἐφέπων μάστιγι κέλευε
<rtc lang="grc" translate="no">καρπαλίμως κατὰ ἄστυ: φίλοι δ' ἅμα πάντες ἕποντο
<rtc lang="grc" translate="no">πόλλ' ὀλοφυρόμενοι ὡς εἰ θάνατον δὲ κιόντα.
<rtc lang="grc" translate="no">οἳ δ' ἐπεὶ οὖν πόλιος κατέβαν, πεδίον δ' ἀφίκοντο,
<rtc lang="grc" translate="no">οἳ μὲν ἄρ' ἄψορροι προτὶ Ἴλιον ἀπονέοντο
<rtc lang="grc" translate="no">παῖδες καὶ γαμβροί, τὼ δ' οὐ λάθον εὐρύοπα Ζῆν
<rtc lang="grc" translate="no">ἐς πεδίον προφανέντε: ἰδὼν δ' ἐλέησε γέροντα,
<rtc lang="grc" translate="no">αἶψα δ' ἄρ' Ἑρμείαν υἱὸν φίλον ἀντίον ηὔδα:
<rtc lang="grc" translate="no">Ἑρμεία, σοὶ γάρ τε μάλιστά γε φίλτατόν ἐστιν
<rtc lang="grc" translate="no">ἀνδρὶ ἑταιρίσσαι, καί τ' ἔκλυες ᾧ κ' ἐθέλῃσθα,
<rtc lang="grc" translate="no">βάσκ' ἴθι καὶ Πρίαμον κοίλας ἐπὶ νῆας Ἀχαιῶν
<rtc lang="grc" translate="no">ὣς ἄγαγ', ὡς μήτ' ἄρ τις ἴδῃ μήτ' ἄρ τε νοήσῃ
<rtc lang="grc" translate="no">τῶν ἄλλων Δαναῶν, πρὶν Πηλεί̈ωνα δ' ἱκέσθαι.
<rtc lang="grc" translate="no">ὣς ἔφατ', οὐδ' ἀπίθησε διάκτορος ἀργεϊφόντης.
<rtc lang="grc" translate="no">αὐτίκ' ἔπειθ' ὑπὸ ποσσὶν ἐδήσατο καλὰ πέδιλα
<rtc lang="grc" translate="no">ἀμβρόσια χρύσεια, τά μιν φέρον ἠμὲν ἐφ' ὑγρὴν
<rtc lang="grc" translate="no">ἠδ' ἐπ' ἀπείρονα γαῖαν ἅμα πνοιῇς ἀνέμοιο:
<rtc lang="grc" translate="no">εἵλετο δὲ ῥάβδον, τῇ τ' ἀνδρῶν ὄμματα θέλγει
<rtc lang="grc" translate="no">ὧν ἐθέλει, τοὺς δ' αὖτε καὶ ὑπνώοντας ἐγείρει:
<rtc lang="grc" translate="no">τὴν μετὰ χερσὶν ἔχων πέτετο κρατὺς ἀργεϊφόντης.
<rtc lang="grc" translate="no">αἶψα δ' ἄρα Τροίην τε καὶ Ἑλλήσποντον ἵκανε,
<rtc lang="grc" translate="no">βῆ δ' ἰέναι κούρῳ αἰσυμνητῆρι ἐοικὼς
<rtc lang="grc" translate="no">πρῶτον ὑπηνήτῃ, τοῦ περ χαριεστάτη ἥβη.</ruby>

<ruby><rtc lang="grc" translate="no">οἳ δ' ἐπεὶ οὖν μέγα σῆμα παρὲξ Ἴλοιο ἔλασσαν,
<rtc lang="grc" translate="no">στῆσαν ἄρ' ἡμιόνους τε καὶ ἵππους ὄφρα πίοιεν
<rtc lang="grc" translate="no">ἐν ποταμῷ: δὴ γὰρ καὶ ἐπὶ κνέφας ἤλυθε γαῖαν.
<rtc lang="grc" translate="no">τὸν δ' ἐξ ἀγχιμόλοιο ἰδὼν ἐφράσσατο κῆρυξ
<rtc lang="grc" translate="no">Ἑρμείαν, ποτὶ δὲ Πρίαμον φάτο φώνησέν τε:
<rtc lang="grc" translate="no">φράζεο Δαρδανίδη: φραδέος νόου ἔργα τέτυκται.
<rtc lang="grc" translate="no">ἄνδρ' ὁρόω, τάχα δ' ἄμμε διαρραίσεσθαι ὀί̈ω.
<rtc lang="grc" translate="no">ἀλλ' ἄγε δὴ φεύγωμεν ἐφ' ἵππων, ἤ μιν ἔπειτα
<rtc lang="grc" translate="no">γούνων ἁψάμενοι λιτανεύσομεν αἴ κ' ἐλεήσῃ.</ruby>

<ruby><rtc lang="grc" translate="no">ὣς φάτο, σὺν δὲ γέροντι νόος χύτο, δείδιε δ' αἰνῶς,
<rtc lang="grc" translate="no">ὀρθαὶ δὲ τρίχες ἔσταν ἐνὶ γναμπτοῖσι μέλεσσι,
<rtc lang="grc" translate="no">στῆ δὲ ταφών: αὐτὸς δ' ἐριούνιος ἐγγύθεν ἐλθὼν
<rtc lang="grc" translate="no">χεῖρα γέροντος ἑλὼν ἐξείρετο καὶ προσέειπε:
<rtc lang="grc" translate="no">πῇ πάτερ ὧδ' ἵππους τε καὶ ἡμιόνους ἰθύνεις
<rtc lang="grc" translate="no">νύκτα δι' ἀμβροσίην, ὅτε θ' εὕδουσι βροτοὶ ἄλλοι;
<rtc lang="grc" translate="no">οὐδὲ σύ γ' ἔδεισας μένεα πνείοντας Ἀχαιούς,
<rtc lang="grc" translate="no">οἵ τοι δυσμενέες καὶ ἀνάρσιοι ἐγγὺς ἔασι;
<rtc lang="grc" translate="no">τῶν εἴ τίς σε ἴδοιτο θοὴν διὰ νύκτα μέλαιναν
<rtc lang="grc" translate="no">τοσσάδ' ὀνείατ' ἄγοντα, τίς ἂν δή τοι νόος εἴη;
<rtc lang="grc" translate="no">οὔτ' αὐτὸς νέος ἐσσί, γέρων δέ τοι οὗτος ὀπηδεῖ,
<rtc lang="grc" translate="no">ἄνδρ' ἀπαμύνασθαι, ὅτε τις πρότερος χαλεπήνῃ.
<rtc lang="grc" translate="no">ἀλλ' ἐγὼ οὐδέν σε ῥέξω κακά, καὶ δέ κεν ἄλλον
<rtc lang="grc" translate="no">σεῦ ἀπαλεξήσαιμι: φίλῳ δέ σε πατρὶ ἐί̈σκω.
<rtc lang="grc" translate="no">τὸν δ' ἠμείβετ' ἔπειτα γέρων Πρίαμος θεοειδής:
<rtc lang="grc" translate="no">οὕτω πῃ τάδε γ' ἐστὶ φίλον τέκος ὡς ἀγορεύεις.
<rtc lang="grc" translate="no">ἀλλ' ἔτι τις καὶ ἐμεῖο θεῶν ὑπερέσχεθε χεῖρα,
<rtc lang="grc" translate="no">ὅς μοι τοιόνδ' ἧκεν ὁδοιπόρον ἀντιβολῆσαι
<rtc lang="grc" translate="no">αἴσιον, οἷος δὴ σὺ δέμας καὶ εἶδος ἀγητός,
<rtc lang="grc" translate="no">πέπνυσαί τε νόῳ, μακάρων δ' ἔξεσσι τοκήων.</ruby>

<ruby><rtc lang="grc" translate="no">τὸν δ' αὖτε προσέειπε διάκτορος ἀργεϊφόντης:
<rtc lang="grc" translate="no">ναὶ δὴ ταῦτά γε πάντα γέρον κατὰ μοῖραν ἔειπες.
<rtc lang="grc" translate="no">ἀλλ' ἄγε μοι τόδε εἰπὲ καὶ ἀτρεκέως κατάλεξον,
<rtc lang="grc" translate="no">ἠέ πῃ ἐκπέμπεις κειμήλια πολλὰ καὶ ἐσθλὰ
<rtc lang="grc" translate="no">ἄνδρας ἐς ἀλλοδαποὺς ἵνα περ τάδε τοι σόα μίμνῃ,
<rtc lang="grc" translate="no">ἦ ἤδη πάντες καταλείπετε Ἴλιον ἱρὴν
<rtc lang="grc" translate="no">δειδιότες: τοῖος γὰρ ἀνὴρ ὤριστος ὄλωλε
<rtc lang="grc" translate="no">σὸς πάϊς: οὐ μὲν γάρ τι μάχης ἐπιδεύετ' Ἀχαιῶν.</ruby>

<ruby><rtc lang="grc" translate="no">τὸν δ' ἠμείβετ' ἔπειτα γέρων Πρίαμος θεοειδής:
<rtc lang="grc" translate="no">τίς δὲ σύ ἐσσι φέριστε τέων δ' ἔξεσσι τοκήων;
<rtc lang="grc" translate="no">ὥς μοι καλὰ τὸν οἶτον ἀπότμου παιδὸς ἔνισπες.</ruby>

<ruby><rtc lang="grc" translate="no">τὸν δ' αὖτε προσέειπε διάκτορος ἀργεϊφόντης:
<rtc lang="grc" translate="no">πειρᾷ ἐμεῖο γεραιὲ καὶ εἴρεαι Ἕκτορα δῖον.
<rtc lang="grc" translate="no">τὸν μὲν ἐγὼ μάλα πολλὰ μάχῃ ἔνι κυδιανείρῃ
<rtc lang="grc" translate="no">ὀφθαλμοῖσιν ὄπωπα, καὶ εὖτ' ἐπὶ νηυσὶν ἐλάσσας
<rtc lang="grc" translate="no">Ἀργείους κτείνεσκε δαί̈ζων ὀξέϊ χαλκῷ:
<rtc lang="grc" translate="no">ἡμεῖς δ' ἑσταότες θαυμάζομεν: οὐ γὰρ Ἀχιλλεὺς
<rtc lang="grc" translate="no">εἴα μάρνασθαι κεχολωμένος Ἀτρεί̈ωνι.
<rtc lang="grc" translate="no">τοῦ γὰρ ἐγὼ θεράπων, μία δ' ἤγαγε νηῦς εὐεργής:
<rtc lang="grc" translate="no">Μυρμιδόνων δ' ἔξειμι, πατὴρ δέ μοί ἐστι Πολύκτωρ.
<rtc lang="grc" translate="no">ἀφνειὸς μὲν ὅ γ' ἐστί, γέρων δὲ δὴ ὡς σύ περ ὧδε,
<rtc lang="grc" translate="no">ἓξ δέ οἱ υἷες ἔασιν, ἐγὼ δέ οἱ ἕβδομός εἰμι:
<rtc lang="grc" translate="no">τῶν μέτα παλλόμενος κλήρῳ λάχον ἐνθάδ' ἕπεσθαι.
<rtc lang="grc" translate="no">νῦν δ' ἦλθον πεδίον δ' ἀπὸ νηῶν: ἠῶθεν γὰρ
<rtc lang="grc" translate="no">θήσονται περὶ ἄστυ μάχην ἑλίκωπες Ἀχαιοί.
<rtc lang="grc" translate="no">ἀσχαλόωσι γὰρ οἵδε καθήμενοι, οὐδὲ δύνανται
<rtc lang="grc" translate="no">ἴσχειν ἐσσυμένους πολέμου βασιλῆες Ἀχαιῶν.</ruby>

<ruby><rtc lang="grc" translate="no">τὸν δ' ἠμείβετ' ἔπειτα γέρων Πρίαμος θεοειδής:
<rtc lang="grc" translate="no">εἰ μὲν δὴ θεράπων Πηληϊάδεω Ἀχιλῆος
<rtc lang="grc" translate="no">εἴς, ἄγε δή μοι πᾶσαν ἀληθείην κατάλεξον,
<rtc lang="grc" translate="no">ἢ ἔτι πὰρ νήεσσιν ἐμὸς πάϊς, ἦέ μιν ἤδη
<rtc lang="grc" translate="no">ᾗσι κυσὶν μελεϊστὶ ταμὼν προύθηκεν Ἀχιλλεύς.</ruby>

<ruby><rtc lang="grc" translate="no">τὸν δ' αὖτε προσέειπε διάκτορος ἀργεϊφόντης:
<rtc lang="grc" translate="no">ὦ γέρον οὔ πω τόν γε κύνες φάγον οὐδ' οἰωνοί,
<rtc lang="grc" translate="no">ἀλλ' ἔτι κεῖνος κεῖται Ἀχιλλῆος παρὰ νηὶ̈
<rtc lang="grc" translate="no">αὔτως ἐν κλισίῃσι: δυωδεκάτη δέ οἱ ἠὼς
<rtc lang="grc" translate="no">κειμένῳ, οὐδέ τί οἱ χρὼς σήπεται, οὐδέ μιν εὐλαὶ
<rtc lang="grc" translate="no">ἔσθουσ', αἵ ῥά τε φῶτας ἀρηϊφάτους κατέδουσιν.
<rtc lang="grc" translate="no">ἦ μέν μιν περὶ σῆμα ἑοῦ ἑτάροιο φίλοιο
<rtc lang="grc" translate="no">ἕλκει ἀκηδέστως ἠὼς ὅτε δῖα φανήῃ,
<rtc lang="grc" translate="no">οὐδέ μιν αἰσχύνει: θηοῖό κεν αὐτὸς ἐπελθὼν
<rtc lang="grc" translate="no">οἷον ἐερσήεις κεῖται, περὶ δ' αἷμα νένιπται,
<rtc lang="grc" translate="no">οὐδέ ποθι μιαρός: σὺν δ' ἕλκεα πάντα μέμυκεν
<rtc lang="grc" translate="no">ὅσσ' ἐτύπη: πολέες γὰρ ἐν αὐτῷ χαλκὸν ἔλασσαν.
<rtc lang="grc" translate="no">ὥς τοι κήδονται μάκαρες θεοὶ υἷος ἑῆος
<rtc lang="grc" translate="no">καὶ νέκυός περ ἐόντος, ἐπεί σφι φίλος περὶ κῆρι.</ruby>

<ruby><rtc lang="grc" translate="no">ὣς φάτο, γήθησεν δ' ὃ γέρων, καὶ ἀμείβετο μύθῳ:
<rtc lang="grc" translate="no">ὦ τέκος, ἦ ῥ' ἀγαθὸν καὶ ἐναίσιμα δῶρα διδοῦναι
<rtc lang="grc" translate="no">ἀθανάτοις, ἐπεὶ οὔ ποτ' ἐμὸς πάϊς, εἴ ποτ' ἔην γε,
<rtc lang="grc" translate="no">λήθετ' ἐνὶ μεγάροισι θεῶν οἳ Ὄλυμπον ἔχουσι:
<rtc lang="grc" translate="no">τώ οἱ ἀπεμνήσαντο καὶ ἐν θανάτοιό περ αἴσῃ.
<rtc lang="grc" translate="no">ἀλλ' ἄγε δὴ τόδε δέξαι ἐμεῦ πάρα καλὸν ἄλεισον,
<rtc lang="grc" translate="no">αὐτόν τε ῥῦσαι, πέμψον δέ με σύν γε θεοῖσιν,
<rtc lang="grc" translate="no">ὄφρά κεν ἐς κλισίην Πηληϊάδεω ἀφίκωμαι.</ruby>

<ruby><rtc lang="grc" translate="no">τὸν δ' αὖτε προσέειπε διάκτορος ἀργεϊφόντης:
<rtc lang="grc" translate="no">πειρᾷ ἐμεῖο γεραιὲ νεωτέρου, οὐδέ με πείσεις,
<rtc lang="grc" translate="no">ὅς με κέλῃ σέο δῶρα παρὲξ Ἀχιλῆα δέχεσθαι.
<rtc lang="grc" translate="no">τὸν μὲν ἐγὼ δείδοικα καὶ αἰδέομαι περὶ κῆρι
<rtc lang="grc" translate="no">συλεύειν, μή μοί τι κακὸν μετόπισθε γένηται.
<rtc lang="grc" translate="no">σοὶ δ' ἂν ἐγὼ πομπὸς καί κε κλυτὸν Ἄργος ἱκοίμην,
<rtc lang="grc" translate="no">ἐνδυκέως ἐν νηὶ̈ θοῇ ἢ πεζὸς ὁμαρτέων:
<rtc lang="grc" translate="no">οὐκ ἄν τίς τοι πομπὸν ὀνοσσάμενος μαχέσαιτο.</ruby>

<ruby><rtc lang="grc" translate="no">ἦ καὶ ἀναί̈ξας ἐριούνιος ἅρμα καὶ ἵππους
<rtc lang="grc" translate="no">καρπαλίμως μάστιγα καὶ ἡνία λάζετο χερσίν,
<rtc lang="grc" translate="no">ἐν δ' ἔπνευσ' ἵπποισι καὶ ἡμιόνοις μένος ἠύ̈.
<rtc lang="grc" translate="no">ἀλλ' ὅτε δὴ πύργους τε νεῶν καὶ τάφρον ἵκοντο,
<rtc lang="grc" translate="no">οἳ δὲ νέον περὶ δόρπα φυλακτῆρες πονέοντο,
<rtc lang="grc" translate="no">τοῖσι δ' ἐφ' ὕπνον ἔχευε διάκτορος ἀργεϊφόντης
<rtc lang="grc" translate="no">πᾶσιν, ἄφαρ δ' ὤϊξε πύλας καὶ ἀπῶσεν ὀχῆας,
<rtc lang="grc" translate="no">ἐς δ' ἄγαγε Πρίαμόν τε καὶ ἀγλαὰ δῶρ' ἐπ' ἀπήνης.
<rtc lang="grc" translate="no">ἀλλ' ὅτε δὴ κλισίην Πηληϊάδεω ἀφίκοντο
<rtc lang="grc" translate="no">ὑψηλήν, τὴν Μυρμιδόνες ποίησαν ἄνακτι
<rtc lang="grc" translate="no">δοῦρ' ἐλάτης κέρσαντες: ἀτὰρ καθύπερθεν ἔρεψαν
<rtc lang="grc" translate="no">λαχνήεντ' ὄροφον λειμωνόθεν ἀμήσαντες:
<rtc lang="grc" translate="no">ἀμφὶ δέ οἱ μεγάλην αὐλὴν ποίησαν ἄνακτι
<rtc lang="grc" translate="no">σταυροῖσιν πυκινοῖσι: θύρην δ' ἔχε μοῦνος ἐπιβλὴς
<rtc lang="grc" translate="no">εἰλάτινος, τὸν τρεῖς μὲν ἐπιρρήσσεσκον Ἀχαιοί,
<rtc lang="grc" translate="no">τρεῖς δ' ἀναοίγεσκον μεγάλην κληῖ̈δα θυράων
<rtc lang="grc" translate="no">τῶν ἄλλων: Ἀχιλεὺς δ' ἄρ' ἐπιρρήσσεσκε καὶ οἶος:
<rtc lang="grc" translate="no">δή ῥα τόθ' Ἑρμείας ἐριούνιος ᾦξε γέροντι,
<rtc lang="grc" translate="no">ἐς δ' ἄγαγε κλυτὰ δῶρα ποδώκεϊ Πηλεί̈ωνι,
<rtc lang="grc" translate="no">ἐξ ἵππων δ' ἀπέβαινεν ἐπὶ χθόνα φώνησέν τε:
<rtc lang="grc" translate="no">ὦ γέρον ἤτοι ἐγὼ θεὸς ἄμβροτος εἰλήλουθα
<rtc lang="grc" translate="no">Ἑρμείας: σοὶ γάρ με πατὴρ ἅμα πομπὸν ὄπασσεν.
<rtc lang="grc" translate="no">ἀλλ' ἤτοι μὲν ἐγὼ πάλιν εἴσομαι, οὐδ' Ἀχιλῆος
<rtc lang="grc" translate="no">ὀφθαλμοὺς εἴσειμι: νεμεσσητὸν δέ κεν εἴη
<rtc lang="grc" translate="no">ἀθάνατον θεὸν ὧδε βροτοὺς ἀγαπαζέμεν ἄντην:
<rtc lang="grc" translate="no">τύνη δ' εἰσελθὼν λαβὲ γούνατα Πηλεί̈ωνος,
<rtc lang="grc" translate="no">καί μιν ὑπὲρ πατρὸς καὶ μητέρος ἠϋκόμοιο
<rtc lang="grc" translate="no">λίσσεο καὶ τέκεος, ἵνα οἱ σὺν θυμὸν ὀρίνῃς.
<rtc lang="grc" translate="no">ὣς ἄρα φωνήσας ἀπέβη πρὸς μακρὸν Ὄλυμπον
<rtc lang="grc" translate="no">Ἑρμείας: Πρίαμος δ' ἐξ ἵππων ἆλτο χαμᾶζε,
<rtc lang="grc" translate="no">Ἰδαῖον δὲ κατ' αὖθι λίπεν: ὃ δὲ μίμνεν ἐρύκων
<rtc lang="grc" translate="no">ἵππους ἡμιόνους τε: γέρων δ' ἰθὺς κίεν οἴκου,
<rtc lang="grc" translate="no">τῇ ῥ' Ἀχιλεὺς ἵζεσκε Διὶ̈ φίλος: ἐν δέ μιν αὐτὸν
<rtc lang="grc" translate="no">εὗρ', ἕταροι δ' ἀπάνευθε καθήατο: τὼ δὲ δύ' οἴω
<rtc lang="grc" translate="no">ἥρως Αὐτομέδων τε καὶ Ἄλκιμος ὄζος Ἄρηος
<rtc lang="grc" translate="no">ποίπνυον παρεόντε: νέον δ' ἀπέληγεν ἐδωδῆς
<rtc lang="grc" translate="no">ἔσθων καὶ πίνων: ἔτι καὶ παρέκειτο τράπεζα.
<rtc lang="grc" translate="no">τοὺς δ' ἔλαθ' εἰσελθὼν Πρίαμος μέγας, ἄγχι δ' ἄρα στὰς
<rtc lang="grc" translate="no">χερσὶν Ἀχιλλῆος λάβε γούνατα καὶ κύσε χεῖρας
<rtc lang="grc" translate="no">δεινὰς ἀνδροφόνους, αἵ οἱ πολέας κτάνον υἷας.
<rtc lang="grc" translate="no">ὡς δ' ὅτ' ἂν ἄνδρ' ἄτη πυκινὴ λάβῃ, ὅς τ' ἐνὶ πάτρῃ
<rtc lang="grc" translate="no">φῶτα κατακτείνας ἄλλων ἐξίκετο δῆμον
<rtc lang="grc" translate="no">ἀνδρὸς ἐς ἀφνειοῦ, θάμβος δ' ἔχει εἰσορόωντας,
<rtc lang="grc" translate="no">ὣς Ἀχιλεὺς θάμβησεν ἰδὼν Πρίαμον θεοειδέα:
<rtc lang="grc" translate="no">θάμβησαν δὲ καὶ ἄλλοι, ἐς ἀλλήλους δὲ ἴδοντο.
<rtc lang="grc" translate="no">τὸν καὶ λισσόμενος Πρίαμος πρὸς μῦθον ἔειπε:
<rtc lang="grc" translate="no">μνῆσαι πατρὸς σοῖο θεοῖς ἐπιείκελ' Ἀχιλλεῦ,
<rtc lang="grc" translate="no">τηλίκου ὥς περ ἐγών, ὀλοῷ ἐπὶ γήραος οὐδῷ:
<rtc lang="grc" translate="no">καὶ μέν που κεῖνον περιναιέται ἀμφὶς ἐόντες
<rtc lang="grc" translate="no">τείρουσ', οὐδέ τίς ἐστιν ἀρὴν καὶ λοιγὸν ἀμῦναι.
<rtc lang="grc" translate="no">ἀλλ' ἤτοι κεῖνός γε σέθεν ζώοντος ἀκούων
<rtc lang="grc" translate="no">χαίρει τ' ἐν θυμῷ, ἐπί τ' ἔλπεται ἤματα πάντα
<rtc lang="grc" translate="no">ὄψεσθαι φίλον υἱὸν ἀπὸ Τροίηθεν ἰόντα:
<rtc lang="grc" translate="no">αὐτὰρ ἐγὼ πανάποτμος, ἐπεὶ τέκον υἷας ἀρίστους
<rtc lang="grc" translate="no">Τροίῃ ἐν εὐρείῃ, τῶν δ' οὔ τινά φημι λελεῖφθαι.
<rtc lang="grc" translate="no">πεντήκοντά μοι ἦσαν ὅτ' ἤλυθον υἷες Ἀχαιῶν:
<rtc lang="grc" translate="no">ἐννεακαίδεκα μέν μοι ἰῆς ἐκ νηδύος ἦσαν,
<rtc lang="grc" translate="no">τοὺς δ' ἄλλους μοι ἔτικτον ἐνὶ μεγάροισι γυναῖκες.
<rtc lang="grc" translate="no">τῶν μὲν πολλῶν θοῦρος Ἄρης ὑπὸ γούνατ' ἔλυσεν:
<rtc lang="grc" translate="no">ὃς δέ μοι οἶος ἔην, εἴρυτο δὲ ἄστυ καὶ αὐτούς,
<rtc lang="grc" translate="no">τὸν σὺ πρῴην κτεῖνας ἀμυνόμενον περὶ πάτρης
<rtc lang="grc" translate="no">Ἕκτορα: τοῦ νῦν εἵνεχ' ἱκάνω νῆας Ἀχαιῶν
<rtc lang="grc" translate="no">λυσόμενος παρὰ σεῖο, φέρω δ' ἀπερείσι' ἄποινα.
<rtc lang="grc" translate="no">ἀλλ' αἰδεῖο θεοὺς Ἀχιλεῦ, αὐτόν τ' ἐλέησον
<rtc lang="grc" translate="no">μνησάμενος σοῦ πατρός: ἐγὼ δ' ἐλεεινότερός περ,
<rtc lang="grc" translate="no">ἔτλην δ' οἷ' οὔ πώ τις ἐπιχθόνιος βροτὸς ἄλλος,
<rtc lang="grc" translate="no">ἀνδρὸς παιδοφόνοιο ποτὶ στόμα χεῖρ' ὀρέγεσθαι.
<rtc lang="grc" translate="no">ὣς φάτο, τῷ δ' ἄρα πατρὸς ὑφ' ἵμερον ὦρσε γόοιο:
<rtc lang="grc" translate="no">ἁψάμενος δ' ἄρα χειρὸς ἀπώσατο ἦκα γέροντα.
<rtc lang="grc" translate="no">τὼ δὲ μνησαμένω ὃ μὲν Ἕκτορος ἀνδροφόνοιο
<rtc lang="grc" translate="no">κλαῖ' ἁδινὰ προπάροιθε ποδῶν Ἀχιλῆος ἐλυσθείς,
<rtc lang="grc" translate="no">αὐτὰρ Ἀχιλλεὺς κλαῖεν ἑὸν πατέρ', ἄλλοτε δ' αὖτε
<rtc lang="grc" translate="no">Πάτροκλον: τῶν δὲ στοναχὴ κατὰ δώματ' ὀρώρει.
<rtc lang="grc" translate="no">αὐτὰρ ἐπεί ῥα γόοιο τετάρπετο δῖος Ἀχιλλεύς,
<rtc lang="grc" translate="no">καί οἱ ἀπὸ πραπίδων ἦλθ' ἵμερος ἠδ' ἀπὸ γυίων,
<rtc lang="grc" translate="no">αὐτίκ' ἀπὸ θρόνου ὦρτο, γέροντα δὲ χειρὸς ἀνίστη
<rtc lang="grc" translate="no">οἰκτίρων πολιόν τε κάρη πολιόν τε γένειον,
<rtc lang="grc" translate="no">καί μιν φωνήσας ἔπεα πτερόεντα προσηύδα:
<rtc lang="grc" translate="no">ἆ δείλ', ἦ δὴ πολλὰ κάκ' ἄνσχεο σὸν κατὰ θυμόν.
<rtc lang="grc" translate="no">πῶς ἔτλης ἐπὶ νῆας Ἀχαιῶν ἐλθέμεν οἶος
<rtc lang="grc" translate="no">ἀνδρὸς ἐς ὀφθαλμοὺς ὅς τοι πολέας τε καὶ ἐσθλοὺς
<rtc lang="grc" translate="no">υἱέας ἐξενάριξα; σιδήρειόν νύ τοι ἦτορ.
<rtc lang="grc" translate="no">ἀλλ' ἄγε δὴ κατ' ἄρ' ἕζευ ἐπὶ θρόνου, ἄλγεα δ' ἔμπης
<rtc lang="grc" translate="no">ἐν θυμῷ κατακεῖσθαι ἐάσομεν ἀχνύμενοί περ:
<rtc lang="grc" translate="no">οὐ γάρ τις πρῆξις πέλεται κρυεροῖο γόοιο:
<rtc lang="grc" translate="no">ὡς γὰρ ἐπεκλώσαντο θεοὶ δειλοῖσι βροτοῖσι
<rtc lang="grc" translate="no">ζώειν ἀχνυμένοις: αὐτοὶ δέ τ' ἀκηδέες εἰσί.
<rtc lang="grc" translate="no">δοιοὶ γάρ τε πίθοι κατακείαται ἐν Διὸς οὔδει
<rtc lang="grc" translate="no">δώρων οἷα δίδωσι κακῶν, ἕτερος δὲ ἑάων:
<rtc lang="grc" translate="no">ᾧ μέν κ' ἀμμίξας δώῃ Ζεὺς τερπικέραυνος,
<rtc lang="grc" translate="no">ἄλλοτε μέν τε κακῷ ὅ γε κύρεται, ἄλλοτε δ' ἐσθλῷ:
<rtc lang="grc" translate="no">ᾧ δέ κε τῶν λυγρῶν δώῃ, λωβητὸν ἔθηκε,
<rtc lang="grc" translate="no">καί ἑ κακὴ βούβρωστις ἐπὶ χθόνα δῖαν ἐλαύνει,
<rtc lang="grc" translate="no">φοιτᾷ δ' οὔτε θεοῖσι τετιμένος οὔτε βροτοῖσιν.
<rtc lang="grc" translate="no">ὣς μὲν καὶ Πηλῆϊ θεοὶ δόσαν ἀγλαὰ δῶρα
<rtc lang="grc" translate="no">ἐκ γενετῆς: πάντας γὰρ ἐπ' ἀνθρώπους ἐκέκαστο
<rtc lang="grc" translate="no">ὄλβῳ τε πλούτῳ τε, ἄνασσε δὲ Μυρμιδόνεσσι,
<rtc lang="grc" translate="no">καί οἱ θνητῷ ἐόντι θεὰν ποίησαν ἄκοιτιν.
<rtc lang="grc" translate="no">ἀλλ' ἐπὶ καὶ τῷ θῆκε θεὸς κακόν, ὅττί οἱ οὔ τι
<rtc lang="grc" translate="no">παίδων ἐν μεγάροισι γονὴ γένετο κρειόντων,
<rtc lang="grc" translate="no">ἀλλ' ἕνα παῖδα τέκεν παναώριον: οὐδέ νυ τόν γε
<rtc lang="grc" translate="no">γηράσκοντα κομίζω, ἐπεὶ μάλα τηλόθι πάτρης
<rtc lang="grc" translate="no">ἧμαι ἐνὶ Τροίῃ, σέ τε κήδων ἠδὲ σὰ τέκνα.
<rtc lang="grc" translate="no">καὶ σὲ γέρον τὸ πρὶν μὲν ἀκούομεν ὄλβιον εἶναι:
<rtc lang="grc" translate="no">ὅσσον Λέσβος ἄνω Μάκαρος ἕδος ἐντὸς ἐέργει
<rtc lang="grc" translate="no">καὶ Φρυγίη καθύπερθε καὶ Ἑλλήσποντος ἀπείρων,
<rtc lang="grc" translate="no">τῶν σε γέρον πλούτῳ τε καὶ υἱάσι φασὶ κεκάσθαι.
<rtc lang="grc" translate="no">αὐτὰρ ἐπεί τοι πῆμα τόδ' ἤγαγον Οὐρανίωνες
<rtc lang="grc" translate="no">αἰεί τοι περὶ ἄστυ μάχαι τ' ἀνδροκτασίαι τε.
<rtc lang="grc" translate="no">ἄνσχεο, μὴ δ' ἀλίαστον ὀδύρεο σὸν κατὰ θυμόν:
<rtc lang="grc" translate="no">οὐ γάρ τι πρήξεις ἀκαχήμενος υἷος ἑῆος,
<rtc lang="grc" translate="no">οὐδέ μιν ἀνστήσεις, πρὶν καὶ κακὸν ἄλλο πάθῃσθα.
<rtc lang="grc" translate="no">τὸν δ' ἠμείβετ' ἔπειτα γέρων Πρίαμος θεοειδής:
<rtc lang="grc" translate="no">μή πω μ' ἐς θρόνον ἵζε διοτρεφὲς ὄφρά κεν Ἕκτωρ
<rtc lang="grc" translate="no">κεῖται ἐνὶ κλισίῃσιν ἀκηδής, ἀλλὰ τάχιστα
<rtc lang="grc" translate="no">λῦσον ἵν' ὀφθαλμοῖσιν ἴδω: σὺ δὲ δέξαι ἄποινα
<rtc lang="grc" translate="no">πολλά, τά τοι φέρομεν: σὺ δὲ τῶνδ' ἀπόναιο, καὶ ἔλθοις
<rtc lang="grc" translate="no">σὴν ἐς πατρίδα γαῖαν, ἐπεί με πρῶτον ἔασας
<rtc lang="grc" translate="no">αὐτόν τε ζώειν καὶ ὁρᾶν φάος ἠελίοιο.</ruby>

<ruby><rtc lang="grc" translate="no">τὸν δ' ἄρ' ὑπόδρα ἰδὼν προσέφη πόδας ὠκὺς Ἀχιλλεύς:
<rtc lang="grc" translate="no">μηκέτι νῦν μ' ἐρέθιζε γέρον: νοέω δὲ καὶ αὐτὸς
<rtc lang="grc" translate="no">Ἕκτορά τοι λῦσαι, Διόθεν δέ μοι ἄγγελος ἦλθε
<rtc lang="grc" translate="no">μήτηρ, ἥ μ' ἔτεκεν, θυγάτηρ ἁλίοιο γέροντος.
<rtc lang="grc" translate="no">καὶ δέ σε γιγνώσκω Πρίαμε φρεσίν, οὐδέ με λήθεις,
<rtc lang="grc" translate="no">ὅττι θεῶν τίς σ' ἦγε θοὰς ἐπὶ νῆας Ἀχαιῶν.
<rtc lang="grc" translate="no">οὐ γάρ κε τλαίη βροτὸς ἐλθέμεν, οὐδὲ μάλ' ἡβῶν,
<rtc lang="grc" translate="no">ἐς στρατόν: οὐδὲ γὰρ ἂν φυλάκους λάθοι, οὐδέ κ' ὀχῆα
<rtc lang="grc" translate="no">ῥεῖα μετοχλίσσειε θυράων ἡμετεράων.
<rtc lang="grc" translate="no">τὼ νῦν μή μοι μᾶλλον ἐν ἄλγεσι θυμὸν ὀρίνῃς,
<rtc lang="grc" translate="no">μή σε γέρον οὐδ' αὐτὸν ἐνὶ κλισίῃσιν ἐάσω
<rtc lang="grc" translate="no">καὶ ἱκέτην περ ἐόντα, Διὸς δ' ἀλίτωμαι ἐφετμάς.</ruby>

<ruby><rtc lang="grc" translate="no">ὣς ἔφατ', ἔδεισεν δ' ὃ γέρων καὶ ἐπείθετο μύθῳ.
<rtc lang="grc" translate="no">Πηλεί̈δης δ' οἴκοιο λέων ὣς ἆλτο θύραζε
<rtc lang="grc" translate="no">οὐκ οἶος, ἅμα τῷ γε δύω θεράποντες ἕποντο
<rtc lang="grc" translate="no">ἥρως Αὐτομέδων ἠδ' Ἄλκιμος, οὕς ῥα μάλιστα
<rtc lang="grc" translate="no">τῖ' Ἀχιλεὺς ἑτάρων μετὰ Πάτροκλόν γε θανόντα,
<rtc lang="grc" translate="no">οἳ τόθ' ὑπὸ ζυγόφιν λύον ἵππους ἡμιόνους τε,
<rtc lang="grc" translate="no">ἐς δ' ἄγαγον κήρυκα καλήτορα τοῖο γέροντος,
<rtc lang="grc" translate="no">κὰδ δ' ἐπὶ δίφρου εἷσαν: ἐϋξέστου δ' ἀπ' ἀπήνης
<rtc lang="grc" translate="no">ᾕρεον Ἑκτορέης κεφαλῆς ἀπερείσι' ἄποινα.
<rtc lang="grc" translate="no">κὰδ δ' ἔλιπον δύο φάρε' ἐύ̈ννητόν τε χιτῶνα,
<rtc lang="grc" translate="no">ὄφρα νέκυν πυκάσας δοίη οἶκον δὲ φέρεσθαι.
<rtc lang="grc" translate="no">δμῳὰς δ' ἐκκαλέσας λοῦσαι κέλετ' ἀμφί τ' ἀλεῖψαι
<rtc lang="grc" translate="no">νόσφιν ἀειράσας, ὡς μὴ Πρίαμος ἴδοι υἱόν,
<rtc lang="grc" translate="no">μὴ ὃ μὲν ἀχνυμένῃ κραδίῃ χόλον οὐκ ἐρύσαιτο
<rtc lang="grc" translate="no">παῖδα ἰδών, Ἀχιλῆϊ δ' ὀρινθείη φίλον ἦτορ,
<rtc lang="grc" translate="no">καί ἑ κατακτείνειε, Διὸς δ' ἀλίτηται ἐφετμάς.
<rtc lang="grc" translate="no">τὸν δ' ἐπεὶ οὖν δμῳαὶ λοῦσαν καὶ χρῖσαν ἐλαίῳ,
<rtc lang="grc" translate="no">ἀμφὶ δέ μιν φᾶρος καλὸν βάλον ἠδὲ χιτῶνα,
<rtc lang="grc" translate="no">αὐτὸς τόν γ' Ἀχιλεὺς λεχέων ἐπέθηκεν ἀείρας,
<rtc lang="grc" translate="no">σὺν δ' ἕταροι ἤειραν ἐϋξέστην ἐπ' ἀπήνην.
<rtc lang="grc" translate="no">ᾤμωξέν τ' ἄρ' ἔπειτα, φίλον δ' ὀνόμηνεν ἑταῖρον:
<rtc lang="grc" translate="no">μή μοι Πάτροκλε σκυδμαινέμεν, αἴ κε πύθηαι
<rtc lang="grc" translate="no">εἰν Ἄϊδός περ ἐὼν ὅτι Ἕκτορα δῖον ἔλυσα
<rtc lang="grc" translate="no">πατρὶ φίλῳ, ἐπεὶ οὔ μοι ἀεικέα δῶκεν ἄποινα.
<rtc lang="grc" translate="no">σοὶ δ' αὖ ἐγὼ καὶ τῶνδ' ἀποδάσσομαι ὅσσ' ἐπέοικεν.</ruby>

<ruby><rtc lang="grc" translate="no">ἦ ῥα, καὶ ἐς κλισίην πάλιν ἤϊε δῖος Ἀχιλλεύς,
<rtc lang="grc" translate="no">ἕζετο δ' ἐν κλισμῷ πολυδαιδάλῳ ἔνθεν ἀνέστη
<rtc lang="grc" translate="no">τοίχου τοῦ ἑτέρου, ποτὶ δὲ Πρίαμον φάτο μῦθον:
<rtc lang="grc" translate="no">υἱὸς μὲν δή τοι λέλυται γέρον ὡς ἐκέλευες,
<rtc lang="grc" translate="no">κεῖται δ' ἐν λεχέεσσ': ἅμα δ' ἠοῖ φαινομένηφιν
<rtc lang="grc" translate="no">ὄψεαι αὐτὸς ἄγων: νῦν δὲ μνησώμεθα δόρπου.
<rtc lang="grc" translate="no">καὶ γάρ τ' ἠύ̈κομος Νιόβη ἐμνήσατο σίτου,
<rtc lang="grc" translate="no">τῇ περ δώδεκα παῖδες ἐνὶ μεγάροισιν ὄλοντο
<rtc lang="grc" translate="no">ἓξ μὲν θυγατέρες, ἓξ δ' υἱέες ἡβώοντες.
<rtc lang="grc" translate="no">τοὺς μὲν Ἀπόλλων πέφνεν ἀπ' ἀργυρέοιο βιοῖο
<rtc lang="grc" translate="no">χωόμενος Νιόβῃ, τὰς δ' Ἄρτεμις ἰοχέαιρα,
<rtc lang="grc" translate="no">οὕνεκ' ἄρα Λητοῖ ἰσάσκετο καλλιπαρῄῳ:
<rtc lang="grc" translate="no">φῆ δοιὼ τεκέειν, ἣ δ' αὐτὴ γείνατο πολλούς:
<rtc lang="grc" translate="no">τὼ δ' ἄρα καὶ δοιώ περ ἐόντ' ἀπὸ πάντας ὄλεσσαν.
<rtc lang="grc" translate="no">οἳ μὲν ἄρ' ἐννῆμαρ κέατ' ἐν φόνῳ, οὐδέ τις ἦεν
<rtc lang="grc" translate="no">κατθάψαι, λαοὺς δὲ λίθους ποίησε Κρονίων:
<rtc lang="grc" translate="no">τοὺς δ' ἄρα τῇ δεκάτῃ θάψαν θεοὶ Οὐρανίωνες.
<rtc lang="grc" translate="no">ἣ δ' ἄρα σίτου μνήσατ', ἐπεὶ κάμε δάκρυ χέουσα.
<rtc lang="grc" translate="no">νῦν δέ που ἐν πέτρῃσιν ἐν οὔρεσιν οἰοπόλοισιν
<rtc lang="grc" translate="no">ἐν Σιπύλῳ, ὅθι φασὶ θεάων ἔμμεναι εὐνὰς
<rtc lang="grc" translate="no">νυμφάων, αἵ τ' ἀμφ' Ἀχελώϊον ἐρρώσαντο,
<rtc lang="grc" translate="no">ἔνθα λίθος περ ἐοῦσα θεῶν ἐκ κήδεα πέσσει.
<rtc lang="grc" translate="no">ἀλλ' ἄγε δὴ καὶ νῶϊ μεδώμεθα δῖε γεραιὲ
<rtc lang="grc" translate="no">σίτου: ἔπειτά κεν αὖτε φίλον παῖδα κλαίοισθα
<rtc lang="grc" translate="no">Ἴλιον εἰσαγαγών: πολυδάκρυτος δέ τοι ἔσται.</ruby>

<ruby><rtc lang="grc" translate="no">ἦ καὶ ἀναί̈ξας ὄϊν ἄργυφον ὠκὺς Ἀχιλλεὺς
<rtc lang="grc" translate="no">σφάξ': ἕταροι δ' ἔδερόν τε καὶ ἄμφεπον εὖ κατὰ κόσμον,
<rtc lang="grc" translate="no">μίστυλλόν τ' ἄρ' ἐπισταμένως πεῖράν τ' ὀβελοῖσιν,
<rtc lang="grc" translate="no">ὄπτησάν τε περιφραδέως, ἐρύσαντό τε πάντα.
<rtc lang="grc" translate="no">Αὐτομέδων δ' ἄρα σῖτον ἑλὼν ἐπένειμε τραπέζῃ
<rtc lang="grc" translate="no">καλοῖς ἐν κανέοισιν: ἀτὰρ κρέα νεῖμεν Ἀχιλλεύς.
<rtc lang="grc" translate="no">οἳ δ' ἐπ' ὀνείαθ' ἑτοῖμα προκείμενα χεῖρας ἴαλλον.
<rtc lang="grc" translate="no">αὐτὰρ ἐπεὶ πόσιος καὶ ἐδητύος ἐξ ἔρον ἕντο,
<rtc lang="grc" translate="no">ἤτοι Δαρδανίδης Πρίαμος θαύμαζ' Ἀχιλῆα
<rtc lang="grc" translate="no">ὅσσος ἔην οἷός τε: θεοῖσι γὰρ ἄντα ἐῴκει:
<rtc lang="grc" translate="no">αὐτὰρ ὃ Δαρδανίδην Πρίαμον θαύμαζεν Ἀχιλλεὺς
<rtc lang="grc" translate="no">εἰσορόων ὄψίν τ' ἀγαθὴν καὶ μῦθον ἀκούων.
<rtc lang="grc" translate="no">αὐτὰρ ἐπεὶ τάρπησαν ἐς ἀλλήλους ὁρόωντες,
<rtc lang="grc" translate="no">τὸν πρότερος προσέειπε γέρων Πρίαμος θεοειδής:
<rtc lang="grc" translate="no">λέξον νῦν με τάχιστα διοτρεφές, ὄφρα καὶ ἤδη
<rtc lang="grc" translate="no">ὕπνῳ ὕπο γλυκερῷ ταρπώμεθα κοιμηθέντες:
<rtc lang="grc" translate="no">οὐ γάρ πω μύσαν ὄσσε ὑπὸ βλεφάροισιν ἐμοῖσιν
<rtc lang="grc" translate="no">ἐξ οὗ σῇς ὑπὸ χερσὶν ἐμὸς πάϊς ὤλεσε θυμόν,
<rtc lang="grc" translate="no">ἀλλ' αἰεὶ στενάχω καὶ κήδεα μυρία πέσσω
<rtc lang="grc" translate="no">αὐλῆς ἐν χόρτοισι κυλινδόμενος κατὰ κόπρον.
<rtc lang="grc" translate="no">νῦν δὴ καὶ σίτου πασάμην καὶ αἴθοπα οἶνον
<rtc lang="grc" translate="no">λαυκανίης καθέηκα: πάρος γε μὲν οὔ τι πεπάσμην.
<rtc lang="grc" translate="no">ἦ ῥ', Ἀχιλεὺς δ' ἑτάροισιν ἰδὲ δμῳῇσι κέλευσε
<rtc lang="grc" translate="no">δέμνι' ὑπ' αἰθούσῃ θέμεναι καὶ ῥήγεα καλὰ
<rtc lang="grc" translate="no">πορφύρε' ἐμβαλέειν, στορέσαι τ' ἐφύπερθε τάπητας,
<rtc lang="grc" translate="no">χλαίνας τ' ἐνθέμεναι οὔλας καθύπερθεν ἕσασθαι.
<rtc lang="grc" translate="no">αἳ δ' ἴσαν ἐκ μεγάροιο δάος μετὰ χερσὶν ἔχουσαι,
<rtc lang="grc" translate="no">αἶψα δ' ἄρα στόρεσαν δοιὼ λέχε' ἐγκονέουσαι.
<rtc lang="grc" translate="no">τὸν δ' ἐπικερτομέων προσέφη πόδας ὠκὺς Ἀχιλλεύς:
<rtc lang="grc" translate="no">ἐκτὸς μὲν δὴ λέξο γέρον φίλε, μή τις Ἀχαιῶν
<rtc lang="grc" translate="no">ἐνθάδ' ἐπέλθῃσιν βουληφόρος, οἵ τέ μοι αἰεὶ
<rtc lang="grc" translate="no">βουλὰς βουλεύουσι παρήμενοι, ἣ θέμις ἐστί:
<rtc lang="grc" translate="no">τῶν εἴ τίς σε ἴδοιτο θοὴν διὰ νύκτα μέλαιναν,
<rtc lang="grc" translate="no">αὐτίκ' ἂν ἐξείποι Ἀγαμέμνονι ποιμένι λαῶν,
<rtc lang="grc" translate="no">καί κεν ἀνάβλησις λύσιος νεκροῖο γένηται.
<rtc lang="grc" translate="no">ἀλλ' ἄγε μοι τόδε εἰπὲ καὶ ἀτρεκέως κατάλεξον,
<rtc lang="grc" translate="no">ποσσῆμαρ μέμονας κτερεϊζέμεν Ἕκτορα δῖον,
<rtc lang="grc" translate="no">ὄφρα τέως αὐτός τε μένω καὶ λαὸν ἐρύκω.</ruby>

<ruby><rtc lang="grc" translate="no">τὸν δ' ἠμείβετ' ἔπειτα γέρων Πρίαμος θεοειδής:
<rtc lang="grc" translate="no">εἰ μὲν δή μ' ἐθέλεις τελέσαι τάφον Ἕκτορι δίῳ,
<rtc lang="grc" translate="no">ὧδέ κέ μοι ῥέζων Ἀχιλεῦ κεχαρισμένα θείης.
<rtc lang="grc" translate="no">οἶσθα γὰρ ὡς κατὰ ἄστυ ἐέλμεθα, τηλόθι δ' ὕλη
<rtc lang="grc" translate="no">ἀξέμεν ἐξ ὄρεος, μάλα δὲ Τρῶες δεδίασιν.
<rtc lang="grc" translate="no">ἐννῆμαρ μέν κ' αὐτὸν ἐνὶ μεγάροις γοάοιμεν,
<rtc lang="grc" translate="no">τῇ δεκάτῃ δέ κε θάπτοιμεν δαινῦτό τε λαός,
<rtc lang="grc" translate="no">ἑνδεκάτῃ δέ κε τύμβον ἐπ' αὐτῷ ποιήσαιμεν,
<rtc lang="grc" translate="no">τῇ δὲ δυωδεκάτῃ πολεμίξομεν εἴ περ ἀνάγκη.</ruby>

<ruby><rtc lang="grc" translate="no">τὸν δ' αὖτε προσέειπε ποδάρκης δῖος Ἀχιλλεύς:
<rtc lang="grc" translate="no">ἔσται τοι καὶ ταῦτα γέρον Πρίαμ' ὡς σὺ κελεύεις:
<rtc lang="grc" translate="no">σχήσω γὰρ πόλεμον τόσσον χρόνον ὅσσον ἄνωγας.</ruby>

<ruby><rtc lang="grc" translate="no">ὣς ἄρα φωνήσας ἐπὶ καρπῷ χεῖρα γέροντος
<rtc lang="grc" translate="no">ἔλλαβε δεξιτερήν, μή πως δείσει' ἐνὶ θυμῷ.
<rtc lang="grc" translate="no">οἳ μὲν ἄρ' ἐν προδόμῳ δόμου αὐτόθι κοιμήσαντο
<rtc lang="grc" translate="no">κῆρυξ καὶ Πρίαμος πυκινὰ φρεσὶ μήδε' ἔχοντες,
<rtc lang="grc" translate="no">αὐτὰρ Ἀχιλλεὺς εὗδε μυχῷ κλισίης ἐϋπήκτου:
<rtc lang="grc" translate="no">τῷ δὲ Βρισηὶ̈ς παρελέξατο καλλιπάρῃος.
<rtc lang="grc" translate="no">ἄλλοι μέν ῥα θεοί τε καὶ ἀνέρες ἱπποκορυσταὶ
<rtc lang="grc" translate="no">εὗδον παννύχιοι μαλακῷ δεδμημένοι ὕπνῳ:
<rtc lang="grc" translate="no">ἀλλ' οὐχ Ἑρμείαν ἐριούνιον ὕπνος ἔμαρπτεν
<rtc lang="grc" translate="no">ὁρμαίνοντ' ἀνὰ θυμὸν ὅπως Πρίαμον βασιλῆα
<rtc lang="grc" translate="no">νηῶν ἐκπέμψειε λαθὼν ἱεροὺς πυλαωρούς.
<rtc lang="grc" translate="no">στῆ δ' ἄρ' ὑπὲρ κεφαλῆς καί μιν πρὸς μῦθον ἔειπεν:
<rtc lang="grc" translate="no">ὦ γέρον οὔ νύ τι σοί γε μέλει κακόν, οἷον ἔθ' εὕδεις
<rtc lang="grc" translate="no">ἀνδράσιν ἐν δηί̈οισιν, ἐπεί σ' εἴασεν Ἀχιλλεύς.
<rtc lang="grc" translate="no">καὶ νῦν μὲν φίλον υἱὸν ἐλύσαο, πολλὰ δ' ἔδωκας:
<rtc lang="grc" translate="no">σεῖο δέ κε ζωοῦ καὶ τρὶς τόσα δοῖεν ἄποινα
<rtc lang="grc" translate="no">παῖδες τοὶ μετόπισθε λελειμμένοι, αἴ κ' Ἀγαμέμνων
<rtc lang="grc" translate="no">γνώῃ σ' Ἀτρεί̈δης, γνώωσι δὲ πάντες Ἀχαιοί.</ruby>

<ruby><rtc lang="grc" translate="no">ὣς ἔφατ', ἔδεισεν δ' ὃ γέρων, κήρυκα δ' ἀνίστη.
<rtc lang="grc" translate="no">τοῖσιν δ' Ἑρμείας ζεῦξ' ἵππους ἡμιόνους τε,
<rtc lang="grc" translate="no">ῥίμφα δ' ἄρ' αὐτὸς ἔλαυνε κατὰ στρατόν, οὐδέ τις ἔγνω.</ruby>

<ruby><rtc lang="grc" translate="no">ἀλλ' ὅτε δὴ πόρον ἷξον ἐϋρρεῖος ποταμοῖο
<rtc lang="grc" translate="no">Ξάνθου δινήεντος, ὃν ἀθάνατος τέκετο Ζεύς,
<rtc lang="grc" translate="no">Ἑρμείας μὲν ἔπειτ' ἀπέβη πρὸς μακρὸν Ὄλυμπον,
<rtc lang="grc" translate="no">Ἠὼς δὲ κροκόπεπλος ἐκίδνατο πᾶσαν ἐπ' αἶαν,
<rtc lang="grc" translate="no">οἳ δ' εἰς ἄστυ ἔλων οἰμωγῇ τε στοναχῇ τε
<rtc lang="grc" translate="no">ἵππους, ἡμίονοι δὲ νέκυν φέρον. οὐδέ τις ἄλλος
<rtc lang="grc" translate="no">ἔγνω πρόσθ' ἀνδρῶν καλλιζώνων τε γυναικῶν,
<rtc lang="grc" translate="no">ἀλλ' ἄρα Κασσάνδρη ἰκέλη χρυσῇ Ἀφροδίτῃ
<rtc lang="grc" translate="no">Πέργαμον εἰσαναβᾶσα φίλον πατέρ' εἰσενόησεν
<rtc lang="grc" translate="no">ἑσταότ' ἐν δίφρῳ, κήρυκά τε ἀστυβοώτην:
<rtc lang="grc" translate="no">τὸν δ' ἄρ' ἐφ' ἡμιόνων ἴδε κείμενον ἐν λεχέεσσι:
<rtc lang="grc" translate="no">κώκυσέν τ' ἄρ' ἔπειτα γέγωνέ τε πᾶν κατὰ ἄστυ:
<rtc lang="grc" translate="no">ὄψεσθε Τρῶες καὶ Τρῳάδες Ἕκτορ' ἰόντες,
<rtc lang="grc" translate="no">εἴ ποτε καὶ ζώοντι μάχης ἐκνοστήσαντι
<rtc lang="grc" translate="no">χαίρετ', ἐπεὶ μέγα χάρμα πόλει τ' ἦν παντί τε δήμῳ.
<rtc lang="grc" translate="no">ὣς ἔφατ', οὐδέ τις αὐτόθ' ἐνὶ πτόλεϊ λίπετ' ἀνὴρ
<rtc lang="grc" translate="no">οὐδὲ γυνή: πάντας γὰρ ἀάσχετον ἵκετο πένθος:
<rtc lang="grc" translate="no">ἀγχοῦ δὲ ξύμβληντο πυλάων νεκρὸν ἄγοντι.
<rtc lang="grc" translate="no">πρῶται τόν γ' ἄλοχός τε φίλη καὶ πότνια μήτηρ
<rtc lang="grc" translate="no">τιλλέσθην ἐπ' ἄμαξαν ἐύ̈τροχον ἀί̈ξασαι
<rtc lang="grc" translate="no">ἁπτόμεναι κεφαλῆς: κλαίων δ' ἀμφίσταθ' ὅμιλος.
<rtc lang="grc" translate="no">καί νύ κε δὴ πρόπαν ἦμαρ ἐς ἠέλιον καταδύντα
<rtc lang="grc" translate="no">Ἕκτορα δάκρυ χέοντες ὀδύροντο πρὸ πυλάων,
<rtc lang="grc" translate="no">εἰ μὴ ἄρ' ἐκ δίφροιο γέρων λαοῖσι μετηύδα:
<rtc lang="grc" translate="no">εἴξατέ μοι οὐρεῦσι διελθέμεν: αὐτὰρ ἔπειτα
<rtc lang="grc" translate="no">ἄσεσθε κλαυθμοῖο, ἐπὴν ἀγάγωμι δόμον δέ.</ruby>

<ruby><rtc lang="grc" translate="no">ὣς ἔφαθ', οἳ δὲ διέστησαν καὶ εἶξαν ἀπήνῃ.
<rtc lang="grc" translate="no">οἳ δ' ἐπεὶ εἰσάγαγον κλυτὰ δώματα, τὸν μὲν ἔπειτα
<rtc lang="grc" translate="no">τρητοῖς ἐν λεχέεσσι θέσαν, παρὰ δ' εἷσαν ἀοιδοὺς
<rtc lang="grc" translate="no">θρήνων ἐξάρχους, οἵ τε στονόεσσαν ἀοιδὴν
<rtc lang="grc" translate="no">οἳ μὲν ἄρ' ἐθρήνεον, ἐπὶ δὲ στενάχοντο γυναῖκες.
<rtc lang="grc" translate="no">τῇσιν δ' Ἀνδρομάχη λευκώλενος ἦρχε γόοιο
<rtc lang="grc" translate="no">Ἕκτορος ἀνδροφόνοιο κάρη μετὰ χερσὶν ἔχουσα:
<rtc lang="grc" translate="no">ἆνερ ἀπ' αἰῶνος νέος ὤλεο, κὰδ δέ με χήρην
<rtc lang="grc" translate="no">λείπεις ἐν μεγάροισι: πάϊς δ' ἔτι νήπιος αὔτως
<rtc lang="grc" translate="no">ὃν τέκομεν σύ τ' ἐγώ τε δυσάμμοροι, οὐδέ μιν οἴω
<rtc lang="grc" translate="no">ἥβην ἵξεσθαι: πρὶν γὰρ πόλις ἥδε κατ' ἄκρης
<rtc lang="grc" translate="no">πέρσεται: ἦ γὰρ ὄλωλας ἐπίσκοπος, ὅς τέ μιν αὐτὴν
<rtc lang="grc" translate="no">ῥύσκευ, ἔχες δ' ἀλόχους κεδνὰς καὶ νήπια τέκνα,
<rtc lang="grc" translate="no">αἳ δή τοι τάχα νηυσὶν ὀχήσονται γλαφυρῇσι,
<rtc lang="grc" translate="no">καὶ μὲν ἐγὼ μετὰ τῇσι: σὺ δ' αὖ τέκος ἢ ἐμοὶ αὐτῇ
<rtc lang="grc" translate="no">ἕψεαι, ἔνθά κεν ἔργα ἀεικέα ἐργάζοιο
<rtc lang="grc" translate="no">ἀθλεύων πρὸ ἄνακτος ἀμειλίχου, ἤ τις Ἀχαιῶν
<rtc lang="grc" translate="no">ῥίψει χειρὸς ἑλὼν ἀπὸ πύργου λυγρὸν ὄλεθρον
<rtc lang="grc" translate="no">χωόμενος, ᾧ δή που ἀδελφεὸν ἔκτανεν Ἕκτωρ
<rtc lang="grc" translate="no">ἢ πατέρ' ἠὲ καὶ υἱόν, ἐπεὶ μάλα πολλοὶ Ἀχαιῶν
<rtc lang="grc" translate="no">Ἕκτορος ἐν παλάμῃσιν ὀδὰξ ἕλον ἄσπετον οὖδας.
<rtc lang="grc" translate="no">οὐ γὰρ μείλιχος ἔσκε πατὴρ τεὸς ἐν δαὶ̈ λυγρῇ:
<rtc lang="grc" translate="no">τὼ καί μιν λαοὶ μὲν ὀδύρονται κατὰ ἄστυ,
<rtc lang="grc" translate="no">ἀρητὸν δὲ τοκεῦσι γόον καὶ πένθος ἔθηκας
<rtc lang="grc" translate="no">Ἕκτορ: ἐμοὶ δὲ μάλιστα λελείψεται ἄλγεα λυγρά.
<rtc lang="grc" translate="no">οὐ γάρ μοι θνῄσκων λεχέων ἐκ χεῖρας ὄρεξας,
<rtc lang="grc" translate="no">οὐδέ τί μοι εἶπες πυκινὸν ἔπος, οὗ τέ κεν αἰεὶ
<rtc lang="grc" translate="no">μεμνῄμην νύκτάς τε καὶ ἤματα δάκρυ χέουσα.
<rtc lang="grc" translate="no">ὣς ἔφατο κλαίουσ', ἐπὶ δὲ στενάχοντο γυναῖκες.
<rtc lang="grc" translate="no">τῇσιν δ' αὖθ' Ἑκάβη ἁδινοῦ ἐξῆρχε γόοιο:
<rtc lang="grc" translate="no">Ἕκτορ ἐμῷ θυμῷ πάντων πολὺ φίλτατε παίδων,
<rtc lang="grc" translate="no">ἦ μέν μοι ζωός περ ἐὼν φίλος ἦσθα θεοῖσιν:
<rtc lang="grc" translate="no">οἳ δ' ἄρα σεῦ κήδοντο καὶ ἐν θανάτοιό περ αἴσῃ.
<rtc lang="grc" translate="no">ἄλλους μὲν γὰρ παῖδας ἐμοὺς πόδας ὠκὺς Ἀχιλλεὺς
<rtc lang="grc" translate="no">πέρνασχ' ὅν τιν' ἕλεσκε πέρην ἁλὸς ἀτρυγέτοιο,
<rtc lang="grc" translate="no">ἐς Σάμον ἔς τ' Ἴμβρον καὶ Λῆμνον ἀμιχθαλόεσσαν:
<rtc lang="grc" translate="no">σεῦ δ' ἐπεὶ ἐξέλετο ψυχὴν ταναήκεϊ χαλκῷ,
<rtc lang="grc" translate="no">πολλὰ ῥυστάζεσκεν ἑοῦ περὶ σῆμ' ἑτάροιο
<rtc lang="grc" translate="no">Πατρόκλου, τὸν ἔπεφνες: ἀνέστησεν δέ μιν οὐδ' ὧς.
<rtc lang="grc" translate="no">νῦν δέ μοι ἑρσήεις καὶ πρόσφατος ἐν μεγάροισι
<rtc lang="grc" translate="no">κεῖσαι, τῷ ἴκελος ὅν τ' ἀργυρότοξος Ἀπόλλων
<rtc lang="grc" translate="no">οἷς ἀγανοῖσι βέλεσσιν ἐποιχόμενος κατέπεφνεν.</ruby>

<ruby><rtc lang="grc" translate="no">ὣς ἔφατο κλαίουσα, γόον δ' ἀλίαστον ὄρινε.
<rtc lang="grc" translate="no">τῇσι δ' ἔπειθ' Ἑλένη τριτάτη ἐξῆρχε γόοιο:
<rtc lang="grc" translate="no">Ἕκτορ ἐμῷ θυμῷ δαέρων πολὺ φίλτατε πάντων,
<rtc lang="grc" translate="no">ἦ μέν μοι πόσις ἐστὶν Ἀλέξανδρος θεοειδής,
<rtc lang="grc" translate="no">ὅς μ' ἄγαγε Τροίηνδ': ὡς πρὶν ὤφελλον ὀλέσθαι.
<rtc lang="grc" translate="no">ἤδη γὰρ νῦν μοι τόδε εἰκοστὸν ἔτος ἐστὶν
<rtc lang="grc" translate="no">ἐξ οὗ κεῖθεν ἔβην καὶ ἐμῆς ἀπελήλυθα πάτρης:
<rtc lang="grc" translate="no">ἀλλ' οὔ πω σεῦ ἄκουσα κακὸν ἔπος οὐδ' ἀσύφηλον:
<rtc lang="grc" translate="no">ἀλλ' εἴ τίς με καὶ ἄλλος ἐνὶ μεγάροισιν ἐνίπτοι
<rtc lang="grc" translate="no">δαέρων ἢ γαλόων ἢ εἰνατέρων εὐπέπλων,
<rtc lang="grc" translate="no">ἢ ἑκυρή, ἑκυρὸς δὲ πατὴρ ὣς ἤπιος αἰεί,
<rtc lang="grc" translate="no">ἀλλὰ σὺ τὸν ἐπέεσσι παραιφάμενος κατέρυκες
<rtc lang="grc" translate="no">σῇ τ' ἀγανοφροσύνῃ καὶ σοῖς ἀγανοῖς ἐπέεσσι.
<rtc lang="grc" translate="no">τὼ σέ θ' ἅμα κλαίω καὶ ἔμ' ἄμμορον ἀχνυμένη κῆρ:
<rtc lang="grc" translate="no">οὐ γάρ τίς μοι ἔτ' ἄλλος ἐνὶ Τροίῃ εὐρείῃ
<rtc lang="grc" translate="no">ἤπιος οὐδὲ φίλος, πάντες δέ με πεφρίκασιν.
<rtc lang="grc" translate="no">ὣς ἔφατο κλαίουσ', ἐπὶ δ' ἔστενε δῆμος ἀπείρων.
<rtc lang="grc" translate="no">λαοῖσιν δ' ὃ γέρων Πρίαμος μετὰ μῦθον ἔειπεν:
<rtc lang="grc" translate="no">ἄξετε νῦν Τρῶες ξύλα ἄστυ δέ, μὴ δέ τι θυμῷ
<rtc lang="grc" translate="no">δείσητ' Ἀργείων πυκινὸν λόχον: ἦ γὰρ Ἀχιλλεὺς
<rtc lang="grc" translate="no">πέμπων μ' ὧδ' ἐπέτελλε μελαινάων ἀπὸ νηῶν
<rtc lang="grc" translate="no">μὴ πρὶν πημανέειν πρὶν δωδεκάτη μόλῃ ἠώς.</ruby>

<ruby><rtc lang="grc" translate="no">ὣς ἔφαθ', οἳ δ' ὑπ' ἀμάξῃσιν βόας ἡμιόνους τε
<rtc lang="grc" translate="no">ζεύγνυσαν, αἶψα δ' ἔπειτα πρὸ ἄστεος ἠγερέθοντο.
<rtc lang="grc" translate="no">ἐννῆμαρ μὲν τοί γε ἀγίνεον ἄσπετον ὕλην:
<rtc lang="grc" translate="no">ἀλλ' ὅτε δὴ δεκάτη ἐφάνη φαεσίμβροτος ἠώς,
<rtc lang="grc" translate="no">καὶ τότ' ἄρ' ἐξέφερον θρασὺν Ἕκτορα δάκρυ χέοντες,
<rtc lang="grc" translate="no">ἐν δὲ πυρῇ ὑπάτῃ νεκρὸν θέσαν, ἐν δ' ἔβαλον πῦρ.</ruby>

<ruby><rtc lang="grc" translate="no">ἦμος δ' ἠριγένεια φάνη ῥοδοδάκτυλος Ἠώς,
<rtc lang="grc" translate="no">τῆμος ἄρ' ἀμφὶ πυρὴν κλυτοῦ Ἕκτορος ἔγρετο λαός.
<rtc lang="grc" translate="no">αὐτὰρ ἐπεί ῥ' ἤγερθεν ὁμηγερέες τ' ἐγένοντο
<rtc lang="grc" translate="no">πρῶτον μὲν κατὰ πυρκαϊὴν σβέσαν αἴθοπι οἴνῳ
<rtc lang="grc" translate="no">πᾶσαν, ὁπόσσον ἐπέσχε πυρὸς μένος: αὐτὰρ ἔπειτα
<rtc lang="grc" translate="no">ὀστέα λευκὰ λέγοντο κασίγνητοί θ' ἕταροί τε
<rtc lang="grc" translate="no">μυρόμενοι, θαλερὸν δὲ κατείβετο δάκρυ παρειῶν.
<rtc lang="grc" translate="no">καὶ τά γε χρυσείην ἐς λάρνακα θῆκαν ἑλόντες
<rtc lang="grc" translate="no">πορφυρέοις πέπλοισι καλύψαντες μαλακοῖσιν.
<rtc lang="grc" translate="no">αἶψα δ' ἄρ' ἐς κοίλην κάπετον θέσαν, αὐτὰρ ὕπερθε
<rtc lang="grc" translate="no">πυκνοῖσιν λάεσσι κατεστόρεσαν μεγάλοισι:
<rtc lang="grc" translate="no">ῥίμφα δὲ σῆμ' ἔχεαν, περὶ δὲ σκοποὶ ἥατο πάντῃ,
<rtc lang="grc" translate="no">μὴ πρὶν ἐφορμηθεῖεν ἐϋκνήμιδες Ἀχαιοί.
<rtc lang="grc" translate="no">χεύαντες δὲ τὸ σῆμα πάλιν κίον: αὐτὰρ ἔπειτα
<rtc lang="grc" translate="no">εὖ συναγειρόμενοι δαίνυντ' ἐρικυδέα δαῖτα
<rtc lang="grc" translate="no">δώμασιν ἐν Πριάμοιο διοτρεφέος βασιλῆος.</ruby>

<ruby><rtc lang="grc" translate="no">ὣς οἵ γ' ἀμφίεπον τάφον Ἕκτορος ἱπποδάμοιο.</ruby>
</ol>

<nav>
	<a href="#!/" rel="contents">Table of Contents</a>
	<a href="#!/iliad/book23/" rel="prev">Previous</a>
</nav>
</section>
<!--#include file="../copyright.html" -->
</article>
