<article itemscope itemtype="http://schema.org/Book http://schema.org/PublicationVolume">
<meta itemprop="copyrightYear" content="1898" />
<meta itemprop="volumeNumber" content="3" />
<h2 itemprop="name">The Iliad</h2>
<u itemprop="author">Homer</u>

<section itemscope itemtype="http://schema.org/Book http://schema.org/PublicationIssue">
<nav>
	<a href="#!/" rel="contents">Table of Contents</a>
	<a href="#!/iliad/book14/" rel="prev">Previous</a>
	<a href="#!/iliad/book16/" rel="next">Next</a>
</nav>
<meta itemprop="issueNumber" content="15" />
<h3 itemprop="name">Book 15</h3>

<ol>
<ruby><rtc lang="grc" translate="no">αὐτὰρ ἐπεὶ διά τε σκόλοπας καὶ τάφρον ἔβησαν
<rtc lang="grc" translate="no">φεύγοντες, πολλοὶ δὲ δάμεν Δαναῶν ὑπὸ χερσίν,
<rtc lang="grc" translate="no">οἳ μὲν δὴ παρ' ὄχεσφιν ἐρητύοντο μένοντες
<rtc lang="grc" translate="no">χλωροὶ ὑπαὶ δείους πεφοβημένοι: ἔγρετο δὲ Ζεὺς
<rtc lang="grc" translate="no">Ἴδης ἐν κορυφῇσι παρὰ χρυσοθρόνου Ἥρης,
<rtc lang="grc" translate="no">στῆ δ' ἄρ' ἀναί̈ξας, ἴδε δὲ Τρῶας καὶ Ἀχαιοὺς
<rtc lang="grc" translate="no">τοὺς μὲν ὀρινομένους, τοὺς δὲ κλονέοντας ὄπισθεν
<rtc lang="grc" translate="no">Ἀργείους, μετὰ δέ σφι Ποσειδάωνα ἄνακτα:
<rtc lang="grc" translate="no">Ἕκτορα δ' ἐν πεδίῳ ἴδε κείμενον, ἀμφὶ δ' ἑταῖροι
<rtc lang="grc" translate="no">εἵαθ', ὃ δ' ἀργαλέῳ ἔχετ' ἄσθματι κῆρ ἀπινύσσων
<rtc lang="grc" translate="no">αἷμ' ἐμέων, ἐπεὶ οὔ μιν ἀφαυρότατος βάλ' Ἀχαιῶν.
<rtc lang="grc" translate="no">τὸν δὲ ἰδὼν ἐλέησε πατὴρ ἀνδρῶν τε θεῶν τε,
<rtc lang="grc" translate="no">δεινὰ δ' ὑπόδρα ἰδὼν Ἥρην πρὸς μῦθον ἔειπεν:
<rtc lang="grc" translate="no">ἦ μάλα δὴ κακότεχνος ἀμήχανε σὸς δόλος Ἥρη
<rtc lang="grc" translate="no">Ἕκτορα δῖον ἔπαυσε μάχης, ἐφόβησε δὲ λαούς.
<rtc lang="grc" translate="no">οὐ μὰν οἶδ' εἰ αὖτε κακορραφίης ἀλεγεινῆς
<rtc lang="grc" translate="no">πρώτη ἐπαύρηαι καί σε πληγῇσιν ἱμάσσω.
<rtc lang="grc" translate="no">ἦ οὐ μέμνῃ ὅτε τ' ἐκρέμω ὑψόθεν, ἐκ δὲ ποδοῖιν
<rtc lang="grc" translate="no">ἄκμονας ἧκα δύω, περὶ χερσὶ δὲ δεσμὸν ἴηλα
<rtc lang="grc" translate="no">χρύσεον ἄρρηκτον; σὺ δ' ἐν αἰθέρι καὶ νεφέλῃσιν
<rtc lang="grc" translate="no">ἐκρέμω: ἠλάστεον δὲ θεοὶ κατὰ μακρὸν Ὄλυμπον,
<rtc lang="grc" translate="no">λῦσαι δ' οὐκ ἐδύναντο παρασταδόν: ὃν δὲ λάβοιμι
<rtc lang="grc" translate="no">ῥίπτασκον τεταγὼν ἀπὸ βηλοῦ ὄφρ' ἂν ἵκηται
<rtc lang="grc" translate="no">γῆν ὀλιγηπελέων: ἐμὲ δ' οὐδ' ὧς θυμὸν ἀνίει
<rtc lang="grc" translate="no">ἀζηχὴς ὀδύνη Ἡρακλῆος θείοιο,
<rtc lang="grc" translate="no">τὸν σὺ ξὺν Βορέῃ ἀνέμῳ πεπιθοῦσα θυέλλας
<rtc lang="grc" translate="no">πέμψας ἐπ' ἀτρύγετον πόντον κακὰ μητιόωσα,
<rtc lang="grc" translate="no">καί μιν ἔπειτα Κόων δ' εὖ ναιομένην ἀπένεικας.
<rtc lang="grc" translate="no">τὸν μὲν ἐγὼν ἔνθεν ῥυσάμην καὶ ἀνήγαγον αὖτις
<rtc lang="grc" translate="no">Ἄργος ἐς ἱππόβοτον καὶ πολλά περ ἀθλήσαντα.
<rtc lang="grc" translate="no">τῶν σ' αὖτις μνήσω ἵν' ἀπολλήξῃς ἀπατάων,
<rtc lang="grc" translate="no">ὄφρα ἴδῃ ἤν τοι χραίσμῃ φιλότης τε καὶ εὐνή,
<rtc lang="grc" translate="no">ἣν ἐμίγης ἐλθοῦσα θεῶν ἄπο καί μ' ἀπάτησας.
<rtc lang="grc" translate="no">ὣς φάτο, ῥίγησεν δὲ βοῶπις πότνια Ἥρη,
<rtc lang="grc" translate="no">καί μιν φωνήσασ' ἔπεα πτερόεντα προσηύδα:
<rtc lang="grc" translate="no">ἴστω νῦν τόδε Γαῖα καὶ Οὐρανὸς εὐρὺς ὕπερθε
<rtc lang="grc" translate="no">καὶ τὸ κατειβόμενον Στυγὸς ὕδωρ, ὅς τε μέγιστος
<rtc lang="grc" translate="no">ὅρκος δεινότατός τε πέλει μακάρεσσι θεοῖσι,
<rtc lang="grc" translate="no">σή θ' ἱερὴ κεφαλὴ καὶ νωί̈τερον λέχος αὐτῶν
<rtc lang="grc" translate="no">κουρίδιον, τὸ μὲν οὐκ ἂν ἐγώ ποτε μὰψ ὀμόσαιμι:
<rtc lang="grc" translate="no">μὴ δι' ἐμὴν ἰότητα Ποσειδάων ἐνοσίχθων
<rtc lang="grc" translate="no">πημαίνει Τρῶάς τε καὶ Ἕκτορα, τοῖσι δ' ἀρήγει,
<rtc lang="grc" translate="no">ἀλλά που αὐτὸν θυμὸς ἐποτρύνει καὶ ἀνώγει,
<rtc lang="grc" translate="no">τειρομένους δ' ἐπὶ νηυσὶν ἰδὼν ἐλέησεν Ἀχαιούς.
<rtc lang="grc" translate="no">αὐτάρ τοι καὶ κείνῳ ἐγὼ παραμυθησαίμην
<rtc lang="grc" translate="no">τῇ ἴμεν ᾗ κεν δὴ σὺ κελαινεφὲς ἡγεμονεύῃς.</ruby>

<ruby><rtc lang="grc" translate="no">ὣς φάτο, μείδησεν δὲ πατὴρ ἀνδρῶν τε θεῶν τε,
<rtc lang="grc" translate="no">καί μιν ἀμειβόμενος ἔπεα πτερόεντα προσηύδα:
<rtc lang="grc" translate="no">εἰ μὲν δὴ σύ γ' ἔπειτα βοῶπις πότνια Ἥρη
<rtc lang="grc" translate="no">ἶσον ἐμοὶ φρονέουσα μετ' ἀθανάτοισι καθίζοις,
<rtc lang="grc" translate="no">τώ κε Ποσειδάων γε, καὶ εἰ μάλα βούλεται ἄλλῃ,
<rtc lang="grc" translate="no">αἶψα μεταστρέψειε νόον μετὰ σὸν καὶ ἐμὸν κῆρ.
<rtc lang="grc" translate="no">ἀλλ' εἰ δή ῥ' ἐτεόν γε καὶ ἀτρεκέως ἀγορεύεις,
<rtc lang="grc" translate="no">ἔρχεο νῦν μετὰ φῦλα θεῶν, καὶ δεῦρο κάλεσσον
<rtc lang="grc" translate="no">Ἶρίν τ' ἐλθέμεναι καὶ Ἀπόλλωνα κλυτότοξον,
<rtc lang="grc" translate="no">ὄφρ' ἣ μὲν μετὰ λαὸν Ἀχαιῶν χαλκοχιτώνων
<rtc lang="grc" translate="no">ἔλθῃ, καὶ εἴπῃσι Ποσειδάωνι ἄνακτι
<rtc lang="grc" translate="no">παυσάμενον πολέμοιο τὰ ἃ πρὸς δώμαθ' ἱκέσθαι,
<rtc lang="grc" translate="no">Ἕκτορα δ' ὀτρύνῃσι μάχην ἐς Φοῖβος Ἀπόλλων,
<rtc lang="grc" translate="no">αὖτις δ' ἐμπνεύσῃσι μένος, λελάθῃ δ' ὀδυνάων
<rtc lang="grc" translate="no">αἳ νῦν μιν τείρουσι κατὰ φρένας, αὐτὰρ Ἀχαιοὺς
<rtc lang="grc" translate="no">αὖτις ἀποστρέψῃσιν ἀνάλκιδα φύζαν ἐνόρσας,
<rtc lang="grc" translate="no">φεύγοντες δ' ἐν νηυσὶ πολυκλήϊσι πέσωσι
<rtc lang="grc" translate="no">Πηλεί̈δεω Ἀχιλῆος: ὃ δ' ἀνστήσει ὃν ἑταῖρον
<rtc lang="grc" translate="no">Πάτροκλον: τὸν δὲ κτενεῖ ἔγχεϊ φαίδιμος Ἕκτωρ
<rtc lang="grc" translate="no">Ἰλίου προπάροιθε πολέας ὀλέσαντ' αἰζηοὺς
<rtc lang="grc" translate="no">τοὺς ἄλλους, μετὰ δ' υἱὸν ἐμὸν Σαρπηδόνα δῖον.
<rtc lang="grc" translate="no">τοῦ δὲ χολωσάμενος κτενεῖ Ἕκτορα δῖος Ἀχιλλεύς.
<rtc lang="grc" translate="no">ἐκ τοῦ δ' ἄν τοι ἔπειτα παλίωξιν παρὰ νηῶν
<rtc lang="grc" translate="no">αἰὲν ἐγὼ τεύχοιμι διαμπερὲς εἰς ὅ κ' Ἀχαιοὶ
<rtc lang="grc" translate="no">Ἴλιον αἰπὺ ἕλοιεν Ἀθηναίης διὰ βουλάς.
<rtc lang="grc" translate="no">τὸ πρὶν δ' οὔτ' ἄρ' ἐγὼ παύω χόλον οὔτέ τιν' ἄλλον
<rtc lang="grc" translate="no">ἀθανάτων Δαναοῖσιν ἀμυνέμεν ἐνθάδ' ἐάσω
<rtc lang="grc" translate="no">πρίν γε τὸ Πηλεί̈δαο τελευτηθῆναι ἐέλδωρ,
<rtc lang="grc" translate="no">ὥς οἱ ὑπέστην πρῶτον, ἐμῷ δ' ἐπένευσα κάρητι,
<rtc lang="grc" translate="no">ἤματι τῷ ὅτ' ἐμεῖο θεὰ Θέτις ἥψατο γούνων,
<rtc lang="grc" translate="no">λισσομένη τιμῆσαι Ἀχιλλῆα πτολίπορθον.
<rtc lang="grc" translate="no">ὣς ἔφατ', οὐδ' ἀπίθησε θεὰ λευκώλενος Ἥρη,
<rtc lang="grc" translate="no">βῆ δ' ἐξ Ἰδαίων ὀρέων ἐς μακρὸν Ὄλυμπον.
<rtc lang="grc" translate="no">ὡς δ' ὅτ' ἂν ἀί̈ξῃ νόος ἀνέρος, ὅς τ' ἐπὶ πολλὴν
<rtc lang="grc" translate="no">γαῖαν ἐληλουθὼς φρεσὶ πευκαλίμῃσι νοήσῃ
<rtc lang="grc" translate="no">ἔνθ' εἴην ἢ ἔνθα, μενοινήῃσί τε πολλά,
<rtc lang="grc" translate="no">ὣς κραιπνῶς μεμαυῖα διέπτατο πότνια Ἥρη:
<rtc lang="grc" translate="no">ἵκετο δ' αἰπὺν Ὄλυμπον, ὁμηγερέεσσι δ' ἐπῆλθεν
<rtc lang="grc" translate="no">ἀθανάτοισι θεοῖσι Διὸς δόμῳ: οἳ δὲ ἰδόντες
<rtc lang="grc" translate="no">πάντες ἀνήϊξαν καὶ δεικανόωντο δέπασσιν.
<rtc lang="grc" translate="no">ἣ δ' ἄλλους μὲν ἔασε, Θέμιστι δὲ καλλιπαρῄῳ
<rtc lang="grc" translate="no">δέκτο δέπας: πρώτη γὰρ ἐναντίη ἦλθε θέουσα,
<rtc lang="grc" translate="no">καί μιν φωνήσασ' ἔπεα πτερόεντα προσηύδα:
<rtc lang="grc" translate="no">Ἥρη τίπτε βέβηκας; ἀτυζομένῃ δὲ ἔοικας:
<rtc lang="grc" translate="no">ἦ μάλα δή σ' ἐφόβησε Κρόνου πάϊς, ὅς τοι ἀκοίτης.</ruby>

<ruby><rtc lang="grc" translate="no">τὴν δ' ἠμείβετ' ἔπειτα θεὰ λευκώλενος Ἥρη:
<rtc lang="grc" translate="no">μή με θεὰ Θέμι ταῦτα διείρεο: οἶσθα καὶ αὐτὴ
<rtc lang="grc" translate="no">οἷος κείνου θυμὸς ὑπερφίαλος καὶ ἀπηνής.
<rtc lang="grc" translate="no">ἀλλὰ σύ γ' ἄρχε θεοῖσι δόμοις ἔνι δαιτὸς ἐί̈σης:
<rtc lang="grc" translate="no">ταῦτα δὲ καὶ μετὰ πᾶσιν ἀκούσεαι ἀθανάτοισιν
<rtc lang="grc" translate="no">οἷα Ζεὺς κακὰ ἔργα πιφαύσκεται: οὐδέ τί φημι
<rtc lang="grc" translate="no">πᾶσιν ὁμῶς θυμὸν κεχαρησέμεν, οὔτε βροτοῖσιν
<rtc lang="grc" translate="no">οὔτε θεοῖς, εἴ πέρ τις ἔτι νῦν δαίνυται εὔφρων.</ruby>

<ruby><rtc lang="grc" translate="no">ἣ μὲν ἄρ' ὣς εἰποῦσα καθέζετο πότνια Ἥρη,
<rtc lang="grc" translate="no">ὄχθησαν δ' ἀνὰ δῶμα Διὸς θεοί: ἣ δ' ἐγέλασσε
<rtc lang="grc" translate="no">χείλεσιν, οὐδὲ μέτωπον ἐπ' ὀφρύσι κυανέῃσιν
<rtc lang="grc" translate="no">ἰάνθη: πᾶσιν δὲ νεμεσσηθεῖσα μετηύδα:
<rtc lang="grc" translate="no">νήπιοι οἳ Ζηνὶ μενεαίνομεν ἀφρονέοντες:
<rtc lang="grc" translate="no">ἦ ἔτι μιν μέμαμεν καταπαυσέμεν ἆσσον ἰόντες
<rtc lang="grc" translate="no">ἢ ἔπει ἠὲ βίῃ: ὃ δ' ἀφήμενος οὐκ ἀλεγίζει
<rtc lang="grc" translate="no">οὐδ' ὄθεται: φησὶν γὰρ ἐν ἀθανάτοισι θεοῖσι
<rtc lang="grc" translate="no">κάρτεί̈ τε σθένεί̈ τε διακριδὸν εἶναι ἄριστος.
<rtc lang="grc" translate="no">τὼ ἔχεθ' ὅττί κεν ὔμμι κακὸν πέμπῃσιν ἑκάστῳ.
<rtc lang="grc" translate="no">ἤδη γὰρ νῦν ἔλπομ' Ἄρηί̈ γε πῆμα τετύχθαι:
<rtc lang="grc" translate="no">υἱὸς γάρ οἱ ὄλωλε μάχῃ ἔνι φίλτατος ἀνδρῶν
<rtc lang="grc" translate="no">Ἀσκάλαφος, τόν φησιν ὃν ἔμμεναι ὄβριμος Ἄρης.
<rtc lang="grc" translate="no">ὣς ἔφατ', αὐτὰρ Ἄρης θαλερὼ πεπλήγετο μηρὼ
<rtc lang="grc" translate="no">χερσὶ καταπρηνέσσ', ὀλοφυρόμενος δ' ἔπος ηὔδα:
<rtc lang="grc" translate="no">μὴ νῦν μοι νεμεσήσετ' Ὀλύμπια δώματ' ἔχοντες
<rtc lang="grc" translate="no">τίσασθαι φόνον υἷος ἰόντ' ἐπὶ νῆας Ἀχαιῶν,
<rtc lang="grc" translate="no">εἴ πέρ μοι καὶ μοῖρα Διὸς πληγέντι κεραυνῷ
<rtc lang="grc" translate="no">κεῖσθαι ὁμοῦ νεκύεσσι μεθ' αἵματι καὶ κονίῃσιν.</ruby>

<ruby><rtc lang="grc" translate="no">ὣς φάτο, καί ῥ' ἵππους κέλετο Δεῖμόν τε Φόβον τε
<rtc lang="grc" translate="no">ζευγνύμεν, αὐτὸς δ' ἔντε' ἐδύσετο παμφανόωντα.
<rtc lang="grc" translate="no">ἔνθά κ' ἔτι μείζων τε καὶ ἀργαλεώτερος ἄλλος
<rtc lang="grc" translate="no">πὰρ Διὸς ἀθανάτοισι χόλος καὶ μῆνις ἐτύχθη,
<rtc lang="grc" translate="no">εἰ μὴ Ἀθήνη πᾶσι περιδείσασα θεοῖσιν
<rtc lang="grc" translate="no">ὦρτο διὲκ προθύρου, λίπε δὲ θρόνον ἔνθα θάασσε,
<rtc lang="grc" translate="no">τοῦ δ' ἀπὸ μὲν κεφαλῆς κόρυθ' εἵλετο καὶ σάκος ὤμων,
<rtc lang="grc" translate="no">ἔγχος δ' ἔστησε στιβαρῆς ἀπὸ χειρὸς ἑλοῦσα
<rtc lang="grc" translate="no">χάλκεον: ἣ δ' ἐπέεσσι καθάπτετο θοῦρον Ἄρηα:
<rtc lang="grc" translate="no">μαινόμενε φρένας ἠλὲ διέφθορας: ἦ νύ τοι αὔτως
<rtc lang="grc" translate="no">οὔατ' ἀκουέμεν ἐστί, νόος δ' ἀπόλωλε καὶ αἰδώς.
<rtc lang="grc" translate="no">οὐκ ἀί̈εις ἅ τέ φησι θεὰ λευκώλενος Ἥρη
<rtc lang="grc" translate="no">ἣ δὴ νῦν πὰρ Ζηνὸς Ὀλυμπίου εἰλήλουθεν;
<rtc lang="grc" translate="no">ἦ ἐθέλεις αὐτὸς μὲν ἀναπλήσας κακὰ πολλὰ
<rtc lang="grc" translate="no">ἂψ ἴμεν Οὔλυμπον δὲ καὶ ἀχνύμενός περ ἀνάγκῃ,
<rtc lang="grc" translate="no">αὐτὰρ τοῖς ἄλλοισι κακὸν μέγα πᾶσι φυτεῦσαι;
<rtc lang="grc" translate="no">αὐτίκα γὰρ Τρῶας μὲν ὑπερθύμους καὶ Ἀχαιοὺς
<rtc lang="grc" translate="no">λείψει, ὃ δ' ἡμέας εἶσι κυδοιμήσων ἐς Ὄλυμπον,
<rtc lang="grc" translate="no">μάρψει δ' ἑξείης ὅς τ' αἴτιος ὅς τε καὶ οὐκί.
<rtc lang="grc" translate="no">τώ σ' αὖ νῦν κέλομαι μεθέμεν χόλον υἷος ἑῆος:
<rtc lang="grc" translate="no">ἤδη γάρ τις τοῦ γε βίην καὶ χεῖρας ἀμείνων
<rtc lang="grc" translate="no">ἢ πέφατ', ἢ καὶ ἔπειτα πεφήσεται: ἀργαλέον δὲ
<rtc lang="grc" translate="no">πάντων ἀνθρώπων ῥῦσθαι γενεήν τε τόκον τε.</ruby>

<ruby><rtc lang="grc" translate="no">ὣς εἰποῦσ' ἵδρυσε θρόνῳ ἔνι θοῦρον Ἄρηα.
<rtc lang="grc" translate="no">Ἥρη δ' Ἀπόλλωνα καλέσσατο δώματος ἐκτὸς
<rtc lang="grc" translate="no">Ἶρίν θ', ἥ τε θεοῖσι μετάγγελος ἀθανάτοισι,
<rtc lang="grc" translate="no">καί σφεας φωνήσασ' ἔπεα πτερόεντα προσηύδα:
<rtc lang="grc" translate="no">Ζεὺς σφὼ εἰς Ἴδην κέλετ' ἐλθέμεν ὅττι τάχιστα:
<rtc lang="grc" translate="no">αὐτὰρ ἐπὴν ἔλθητε, Διός τ' εἰς ὦπα ἴδησθε,
<rtc lang="grc" translate="no">ἕρδειν ὅττί κε κεῖνος ἐποτρύνῃ καὶ ἀνώγῃ.</ruby>

<ruby><rtc lang="grc" translate="no">ἣ μὲν ἄρ' ὣς εἰποῦσα πάλιν κίε πότνια Ἥρη,
<rtc lang="grc" translate="no">ἕζετο δ' εἰνὶ θρόνῳ: τὼ δ' ἀί̈ξαντε πετέσθην.
<rtc lang="grc" translate="no">Ἴδην δ' ἵκανον πολυπίδακα μητέρα θηρῶν,
<rtc lang="grc" translate="no">εὗρον δ' εὐρύοπα Κρονίδην ἀνὰ Γαργάρῳ ἄκρῳ
<rtc lang="grc" translate="no">ἥμενον: ἀμφὶ δέ μιν θυόεν νέφος ἐστεφάνωτο.
<rtc lang="grc" translate="no">τὼ δὲ πάροιθ' ἐλθόντε Διὸς νεφεληγερέταο
<rtc lang="grc" translate="no">στήτην: οὐδέ σφωϊν ἰδὼν ἐχολώσατο θυμῷ,
<rtc lang="grc" translate="no">ὅττί οἱ ὦκ' ἐπέεσσι φίλης ἀλόχοιο πιθέσθην.
<rtc lang="grc" translate="no">Ἶριν δὲ προτέρην ἔπεα πτερόεντα προσηύδα:
<rtc lang="grc" translate="no">βάσκ' ἴθι Ἶρι ταχεῖα, Ποσειδάωνι ἄνακτι
<rtc lang="grc" translate="no">πάντα τάδ' ἀγγεῖλαι, μὴ δὲ ψευδάγγελος εἶναι.
<rtc lang="grc" translate="no">παυσάμενόν μιν ἄνωχθι μάχης ἠδὲ πτολέμοιο
<rtc lang="grc" translate="no">ἔρχεσθαι μετὰ φῦλα θεῶν ἢ εἰς ἅλα δῖαν.
<rtc lang="grc" translate="no">εἰ δέ μοι οὐκ ἐπέεσσ' ἐπιπείσεται, ἀλλ' ἀλογήσει,
<rtc lang="grc" translate="no">φραζέσθω δὴ ἔπειτα κατὰ φρένα καὶ κατὰ θυμὸν
<rtc lang="grc" translate="no">μή μ' οὐδὲ κρατερός περ ἐὼν ἐπιόντα ταλάσσῃ
<rtc lang="grc" translate="no">μεῖναι, ἐπεί εὑ φημὶ βίῃ πολὺ φέρτερος εἶναι
<rtc lang="grc" translate="no">καὶ γενεῇ πρότερος: τοῦ δ' οὐκ ὄθεται φίλον ἦτορ
<rtc lang="grc" translate="no">ἶσον ἐμοὶ φάσθαι, τόν τε στυγέουσι καὶ ἄλλοι.</ruby>

<ruby><rtc lang="grc" translate="no">ὣς ἔφατ', οὐδ' ἀπίθησε ποδήνεμος ὠκέα Ἶρις,
<rtc lang="grc" translate="no">βῆ δὲ κατ' Ἰδαίων ὀρέων εἰς Ἴλιον ἱρήν.
<rtc lang="grc" translate="no">ὡς δ' ὅτ' ἂν ἐκ νεφέων πτῆται νιφὰς ἠὲ χάλαζα
<rtc lang="grc" translate="no">ψυχρὴ ὑπὸ ῥιπῆς αἰθρηγενέος Βορέαο,
<rtc lang="grc" translate="no">ὣς κραιπνῶς μεμαυῖα διέπτατο ὠκέα Ἶρις,
<rtc lang="grc" translate="no">ἀγχοῦ δ' ἱσταμένη προσέφη κλυτὸν ἐννοσίγαιον:
<rtc lang="grc" translate="no">ἀγγελίην τινά τοι γαιήοχε κυανοχαῖτα
<rtc lang="grc" translate="no">ἦλθον δεῦρο φέρουσα παραὶ Διὸς αἰγιόχοιο.
<rtc lang="grc" translate="no">παυσάμενόν σ' ἐκέλευσε μάχης ἠδὲ πτολέμοιο
<rtc lang="grc" translate="no">ἔρχεσθαι μετὰ φῦλα θεῶν ἢ εἰς ἅλα δῖαν.
<rtc lang="grc" translate="no">εἰ δέ οἱ οὐκ ἐπέεσσ' ἐπιπείσεαι, ἀλλ' ἀλογήσεις,
<rtc lang="grc" translate="no">ἠπείλει καὶ κεῖνος ἐναντίβιον πολεμίξων
<rtc lang="grc" translate="no">ἐνθάδ' ἐλεύσεσθαι: σὲ δ' ὑπεξαλέασθαι ἄνωγε
<rtc lang="grc" translate="no">χεῖρας, ἐπεὶ σέο φησὶ βίῃ πολὺ φέρτερος εἶναι
<rtc lang="grc" translate="no">καὶ γενεῇ πρότερος: σὸν δ' οὐκ ὄθεται φίλον ἦτορ
<rtc lang="grc" translate="no">ἶσόν οἱ φάσθαι, τόν τε στυγέουσι καὶ ἄλλοι.
<rtc lang="grc" translate="no">τὴν δὲ μέγ' ὀχθήσας προσέφη κλυτὸς ἐννοσίγαιος:
<rtc lang="grc" translate="no">ὢ πόποι ἦ ῥ' ἀγαθός περ ἐὼν ὑπέροπλον ἔειπεν
<rtc lang="grc" translate="no">εἴ μ' ὁμότιμον ἐόντα βίῃ ἀέκοντα καθέξει.
<rtc lang="grc" translate="no">τρεῖς γάρ τ' ἐκ Κρόνου εἰμὲν ἀδελφεοὶ οὓς τέκετο Ῥέα
<rtc lang="grc" translate="no">Ζεὺς καὶ ἐγώ, τρίτατος δ' Ἀί̈δης ἐνέροισιν ἀνάσσων.
<rtc lang="grc" translate="no">τριχθὰ δὲ πάντα δέδασται, ἕκαστος δ' ἔμμορε τιμῆς:
<rtc lang="grc" translate="no">ἤτοι ἐγὼν ἔλαχον πολιὴν ἅλα ναιέμεν αἰεὶ
<rtc lang="grc" translate="no">παλλομένων, Ἀί̈δης δ' ἔλαχε ζόφον ἠερόεντα,
<rtc lang="grc" translate="no">Ζεὺς δ' ἔλαχ' οὐρανὸν εὐρὺν ἐν αἰθέρι καὶ νεφέλῃσι:
<rtc lang="grc" translate="no">γαῖα δ' ἔτι ξυνὴ πάντων καὶ μακρὸς Ὄλυμπος.
<rtc lang="grc" translate="no">τώ ῥα καὶ οὔ τι Διὸς βέομαι φρεσίν, ἀλλὰ ἕκηλος
<rtc lang="grc" translate="no">καὶ κρατερός περ ἐὼν μενέτω τριτάτῃ ἐνὶ μοίρῃ.
<rtc lang="grc" translate="no">χερσὶ δὲ μή τί με πάγχυ κακὸν ὣς δειδισσέσθω:
<rtc lang="grc" translate="no">θυγατέρεσσιν γάρ τε καὶ υἱάσι βέλτερον εἴη
<rtc lang="grc" translate="no">ἐκπάγλοις ἐπέεσσιν ἐνισσέμεν οὓς τέκεν αὐτός,
<rtc lang="grc" translate="no">οἵ ἑθεν ὀτρύνοντος ἀκούσονται καὶ ἀνάγκῃ.</ruby>

<ruby><rtc lang="grc" translate="no">τὸν δ' ἠμείβετ' ἔπειτα ποδήνεμος ὠκέα Ἶρις:
<rtc lang="grc" translate="no">οὕτω γὰρ δή τοι γαιήοχε κυανοχαῖτα
<rtc lang="grc" translate="no">τόνδε φέρω Διὶ μῦθον ἀπηνέα τε κρατερόν τε,
<rtc lang="grc" translate="no">ἦ τι μεταστρέψεις; στρεπταὶ μέν τε φρένες ἐσθλῶν.
<rtc lang="grc" translate="no">οἶσθ' ὡς πρεσβυτέροισιν Ἐρινύες αἰὲν ἕπονται.</ruby>

<ruby><rtc lang="grc" translate="no">τὴν δ' αὖτε προσέειπε Ποσειδάων ἐνοσίχθων:
<rtc lang="grc" translate="no">Ἶρι θεὰ μάλα τοῦτο ἔπος κατὰ μοῖραν ἔειπες:
<rtc lang="grc" translate="no">ἐσθλὸν καὶ τὸ τέτυκται ὅτ' ἄγγελος αἴσιμα εἰδῇ.
<rtc lang="grc" translate="no">ἀλλὰ τόδ' αἰνὸν ἄχος κραδίην καὶ θυμὸν ἱκάνει
<rtc lang="grc" translate="no">ὁππότ' ἂν ἰσόμορον καὶ ὁμῇ πεπρωμένον αἴσῃ
<rtc lang="grc" translate="no">νεικείειν ἐθέλῃσι χολωτοῖσιν ἐπέεσσιν.
<rtc lang="grc" translate="no">ἀλλ' ἤτοι νῦν μέν κε νεμεσσηθεὶς ὑποείξω:
<rtc lang="grc" translate="no">ἄλλο δέ τοι ἐρέω, καὶ ἀπειλήσω τό γε θυμῷ:
<rtc lang="grc" translate="no">αἴ κεν ἄνευ ἐμέθεν καὶ Ἀθηναίης ἀγελείης
<rtc lang="grc" translate="no">Ἥρης Ἑρμείω τε καὶ Ἡφαίστοιο ἄνακτος
<rtc lang="grc" translate="no">Ἰλίου αἰπεινῆς πεφιδήσεται, οὐδ' ἐθελήσει
<rtc lang="grc" translate="no">ἐκπέρσαι, δοῦναι δὲ μέγα κράτος Ἀργείοισιν,
<rtc lang="grc" translate="no">ἴστω τοῦθ' ὅτι νῶϊν ἀνήκεστος χόλος ἔσται.</ruby>

<ruby><rtc lang="grc" translate="no">ὣς εἰπὼν λίπε λαὸν Ἀχαιϊκὸν ἐννοσίγαιος,
<rtc lang="grc" translate="no">δῦνε δὲ πόντον ἰών, πόθεσαν δ' ἥρωες Ἀχαιοί.</ruby>

<ruby><rtc lang="grc" translate="no">καὶ τότ' Ἀπόλλωνα προσέφη νεφεληγερέτα Ζεύς:
<rtc lang="grc" translate="no">ἔρχεο νῦν φίλε Φοῖβε μεθ' Ἕκτορα χαλκοκορυστήν:
<rtc lang="grc" translate="no">ἤδη μὲν γάρ τοι γαιήοχος ἐννοσίγαιος
<rtc lang="grc" translate="no">οἴχεται εἰς ἅλα δῖαν ἀλευάμενος χόλον αἰπὺν
<rtc lang="grc" translate="no">ἡμέτερον: μάλα γάρ κε μάχης ἐπύθοντο καὶ ἄλλοι,
<rtc lang="grc" translate="no">οἵ περ ἐνέρτεροί εἰσι θεοὶ Κρόνον ἀμφὶς ἐόντες.
<rtc lang="grc" translate="no">ἀλλὰ τόδ' ἠμὲν ἐμοὶ πολὺ κέρδιον ἠδέ οἱ αὐτῷ
<rtc lang="grc" translate="no">ἔπλετο, ὅττι πάροιθε νεμεσσηθεὶς ὑπόειξε
<rtc lang="grc" translate="no">χεῖρας ἐμάς, ἐπεὶ οὔ κεν ἀνιδρωτί γ' ἐτελέσθη.
<rtc lang="grc" translate="no">ἀλλὰ σύ γ' ἐν χείρεσσι λάβ' αἰγίδα θυσσανόεσσαν,
<rtc lang="grc" translate="no">τῇ μάλ' ἐπισσείων φοβέειν ἥρωας Ἀχαιούς:
<rtc lang="grc" translate="no">σοὶ δ' αὐτῷ μελέτω ἑκατηβόλε φαίδιμος Ἕκτωρ:
<rtc lang="grc" translate="no">τόφρα γὰρ οὖν οἱ ἔγειρε μένος μέγα, ὄφρ' ἂν Ἀχαιοὶ
<rtc lang="grc" translate="no">φεύγοντες νῆάς τε καὶ Ἑλλήσποντον ἵκωνται.
<rtc lang="grc" translate="no">κεῖθεν δ' αὐτὸς ἐγὼ φράσομαι ἔργον τε ἔπος τε,
<rtc lang="grc" translate="no">ὥς κε καὶ αὖτις Ἀχαιοὶ ἀναπνεύσωσι πόνοιο.</ruby>

<ruby><rtc lang="grc" translate="no">ὣς ἔφατ', οὐδ' ἄρα πατρὸς ἀνηκούστησεν Ἀπόλλων,
<rtc lang="grc" translate="no">βῆ δὲ κατ' Ἰδαίων ὀρέων ἴρηκι ἐοικὼς
<rtc lang="grc" translate="no">ὠκέϊ φασσοφόνῳ, ὅς τ' ὤκιστος πετεηνῶν.
<rtc lang="grc" translate="no">εὗρ' υἱὸν Πριάμοιο δαί̈φρονος Ἕκτορα δῖον
<rtc lang="grc" translate="no">ἥμενον, οὐδ' ἔτι κεῖτο, νέον δ' ἐσαγείρετο θυμόν,
<rtc lang="grc" translate="no">ἀμφὶ ἓ γιγνώσκων ἑτάρους: ἀτὰρ ἆσθμα καὶ ἱδρὼς
<rtc lang="grc" translate="no">παύετ', ἐπεί μιν ἔγειρε Διὸς νόος αἰγιόχοιο.
<rtc lang="grc" translate="no">ἀγχοῦ δ' ἱστάμενος προσέφη ἑκάεργος Ἀπόλλων:
<rtc lang="grc" translate="no">Ἕκτορ υἱὲ Πριάμοιο, τί ἢ δὲ σὺ νόσφιν ἀπ' ἄλλων
<rtc lang="grc" translate="no">ἧσ' ὀλιγηπελέων; ἦ πού τί σε κῆδος ἱκάνει;</ruby>

<ruby><rtc lang="grc" translate="no">τὸν δ' ὀλιγοδρανέων προσέφη κορυθαίολος Ἕκτωρ:
<rtc lang="grc" translate="no">τίς δὲ σύ ἐσσι φέριστε θεῶν ὅς μ' εἴρεαι ἄντην;
<rtc lang="grc" translate="no">οὐκ ἀί̈εις ὅ με νηυσὶν ἔπι πρυμνῇσιν Ἀχαιῶν
<rtc lang="grc" translate="no">οὓς ἑτάρους ὀλέκοντα βοὴν ἀγαθὸς βάλεν Αἴας
<rtc lang="grc" translate="no">χερμαδίῳ πρὸς στῆθος, ἔπαυσε δὲ θούριδος ἀλκῆς;
<rtc lang="grc" translate="no">καὶ δὴ ἔγωγ' ἐφάμην νέκυας καὶ δῶμ' Ἀί̈δαο
<rtc lang="grc" translate="no">ἤματι τῷδ' ἵξεσθαι, ἐπεὶ φίλον ἄϊον ἦτορ.
<rtc lang="grc" translate="no">τὸν δ' αὖτε προσέειπεν ἄναξ ἑκάεργος Ἀπόλλων:
<rtc lang="grc" translate="no">θάρσει νῦν: τοῖόν τοι ἀοσσητῆρα Κρονίων
<rtc lang="grc" translate="no">ἐξ Ἴδης προέηκε παρεστάμεναι καὶ ἀμύνειν
<rtc lang="grc" translate="no">Φοῖβον Ἀπόλλωνα χρυσάορον, ὅς σε πάρος περ
<rtc lang="grc" translate="no">ῥύομ', ὁμῶς αὐτόν τε καὶ αἰπεινὸν πτολίεθρον.
<rtc lang="grc" translate="no">ἀλλ' ἄγε νῦν ἱππεῦσιν ἐπότρυνον πολέεσσι
<rtc lang="grc" translate="no">νηυσὶν ἔπι γλαφυρῇσιν ἐλαυνέμεν ὠκέας ἵππους:
<rtc lang="grc" translate="no">αὐτὰρ ἐγὼ προπάροιθε κιὼν ἵπποισι κέλευθον
<rtc lang="grc" translate="no">πᾶσαν λειανέω, τρέψω δ' ἥρωας Ἀχαιούς.</ruby>

<ruby><rtc lang="grc" translate="no">ὣς εἰπὼν ἔμπνευσε μένος μέγα ποιμένι λαῶν.
<rtc lang="grc" translate="no">ὡς δ' ὅτε τις στατὸς ἵππος ἀκοστήσας ἐπὶ φάτνῃ
<rtc lang="grc" translate="no">δεσμὸν ἀπορρήξας θείῃ πεδίοιο κροαίνων
<rtc lang="grc" translate="no">εἰωθὼς λούεσθαι ἐϋρρεῖος ποταμοῖο
<rtc lang="grc" translate="no">κυδιόων: ὑψοῦ δὲ κάρη ἔχει, ἀμφὶ δὲ χαῖται
<rtc lang="grc" translate="no">ὤμοις ἀί̈σσονται: ὃ δ' ἀγλαί̈ηφι πεποιθὼς
<rtc lang="grc" translate="no">ῥίμφά ἑ γοῦνα φέρει μετά τ' ἤθεα καὶ νομὸν ἵππων:
<rtc lang="grc" translate="no">ὣς Ἕκτωρ λαιψηρὰ πόδας καὶ γούνατ' ἐνώμα
<rtc lang="grc" translate="no">ὀτρύνων ἱππῆας, ἐπεὶ θεοῦ ἔκλυεν αὐδήν.
<rtc lang="grc" translate="no">οἳ δ' ὥς τ' ἢ ἔλαφον κεραὸν ἢ ἄγριον αἶγα
<rtc lang="grc" translate="no">ἐσσεύαντο κύνες τε καὶ ἀνέρες ἀγροιῶται:
<rtc lang="grc" translate="no">τὸν μέν τ' ἠλίβατος πέτρη καὶ δάσκιος ὕλη
<rtc lang="grc" translate="no">εἰρύσατ', οὐδ' ἄρα τέ σφι κιχήμεναι αἴσιμον ἦεν:
<rtc lang="grc" translate="no">τῶν δέ θ' ὑπὸ ἰαχῆς ἐφάνη λὶς ἠϋγένειος
<rtc lang="grc" translate="no">εἰς ὁδόν, αἶψα δὲ πάντας ἀπέτραπε καὶ μεμαῶτας:
<rtc lang="grc" translate="no">ὣς Δαναοὶ εἷος μὲν ὁμιλαδὸν αἰὲν ἕποντο
<rtc lang="grc" translate="no">νύσσοντες ξίφεσίν τε καὶ ἔγχεσιν ἀμφιγύοισιν:
<rtc lang="grc" translate="no">αὐτὰρ ἐπεὶ ἴδον Ἕκτορ' ἐποιχόμενον στίχας ἀνδρῶν
<rtc lang="grc" translate="no">τάρβησαν, πᾶσιν δὲ παραὶ ποσὶ κάππεσε θυμός.</ruby>

<ruby><rtc lang="grc" translate="no">τοῖσι δ' ἔπειτ' ἀγόρευε Θόας Ἀνδραίμονος υἱός,
<rtc lang="grc" translate="no">Αἰτωλῶν ὄχ' ἄριστος ἐπιστάμενος μὲν ἄκοντι
<rtc lang="grc" translate="no">ἐσθλὸς δ' ἐν σταδίῃ: ἀγορῇ δέ ἑ παῦροι Ἀχαιῶν
<rtc lang="grc" translate="no">νίκων, ὁππότε κοῦροι ἐρίσσειαν περὶ μύθων:
<rtc lang="grc" translate="no">ὅ σφιν ἐϋφρονέων ἀγορήσατο καὶ μετέειπεν:
<rtc lang="grc" translate="no">ὢ πόποι ἦ μέγα θαῦμα τόδ' ὀφθαλμοῖσιν ὁρῶμαι,
<rtc lang="grc" translate="no">οἷον δ' αὖτ' ἐξαῦτις ἀνέστη κῆρας ἀλύξας
<rtc lang="grc" translate="no">Ἕκτωρ: ἦ θήν μιν μάλα ἔλπετο θυμὸς ἑκάστου
<rtc lang="grc" translate="no">χερσὶν ὑπ' Αἴαντος θανέειν Τελαμωνιάδαο.
<rtc lang="grc" translate="no">ἀλλά τις αὖτε θεῶν ἐρρύσατο καὶ ἐσάωσεν
<rtc lang="grc" translate="no">Ἕκτορ', ὃ δὴ πολλῶν Δαναῶν ὑπὸ γούνατ' ἔλυσεν,
<rtc lang="grc" translate="no">ὡς καὶ νῦν ἔσσεσθαι ὀί̈ομαι: οὐ γὰρ ἄτερ γε
<rtc lang="grc" translate="no">Ζηνὸς ἐριγδούπου πρόμος ἵσταται ὧδε μενοινῶν.
<rtc lang="grc" translate="no">ἀλλ' ἄγεθ' ὡς ἂν ἐγὼν εἴπω πειθώμεθα πάντες.
<rtc lang="grc" translate="no">πληθὺν μὲν ποτὶ νῆας ἀνώξομεν ἀπονέεσθαι:
<rtc lang="grc" translate="no">αὐτοὶ δ', ὅσσοι ἄριστοι ἐνὶ στρατῷ εὐχόμεθ' εἶναι,
<rtc lang="grc" translate="no">στήομεν, εἴ κεν πρῶτον ἐρύξομεν ἀντιάσαντες
<rtc lang="grc" translate="no">δούρατ' ἀνασχόμενοι: τὸν δ' οἴω καὶ μεμαῶτα
<rtc lang="grc" translate="no">θυμῷ δείσεσθαι Δαναῶν καταδῦναι ὅμιλον.</ruby>

<ruby><rtc lang="grc" translate="no">ὣς ἔφαθ', οἳ δ' ἄρα τοῦ μάλα μὲν κλύον ἠδὲ πίθοντο:
<rtc lang="grc" translate="no">οἳ μὲν ἄρ' ἀμφ' Αἴαντα καὶ Ἰδομενῆα ἄνακτα
<rtc lang="grc" translate="no">Τεῦκρον Μηριόνην τε Μέγην τ' ἀτάλαντον Ἄρηϊ
<rtc lang="grc" translate="no">ὑσμίνην ἤρτυνον ἀριστῆας καλέσαντες
<rtc lang="grc" translate="no">Ἕκτορι καὶ Τρώεσσιν ἐναντίον: αὐτὰρ ὀπίσσω
<rtc lang="grc" translate="no">ἣ πληθὺς ἐπὶ νῆας Ἀχαιῶν ἀπονέοντο.</ruby>

<ruby><rtc lang="grc" translate="no">Τρῶες δὲ προὔτυψαν ἀολλέες, ἦρχε δ' ἄρ' Ἕκτωρ
<rtc lang="grc" translate="no">μακρὰ βιβάς: πρόσθεν δὲ κί' αὐτοῦ Φοῖβος Ἀπόλλων
<rtc lang="grc" translate="no">εἱμένος ὤμοιιν νεφέλην, ἔχε δ' αἰγίδα θοῦριν
<rtc lang="grc" translate="no">δεινὴν ἀμφιδάσειαν ἀριπρεπέ', ἣν ἄρα χαλκεὺς
<rtc lang="grc" translate="no">Ἥφαιστος Διὶ δῶκε φορήμεναι ἐς φόβον ἀνδρῶν:
<rtc lang="grc" translate="no">τὴν ἄρ' ὅ γ' ἐν χείρεσσιν ἔχων ἡγήσατο λαῶν.
<rtc lang="grc" translate="no">Ἀργεῖοι δ' ὑπέμειναν ἀολλέες, ὦρτο δ' ἀϋτὴ
<rtc lang="grc" translate="no">ὀξεῖ' ἀμφοτέρωθεν, ἀπὸ νευρῆφι δ' ὀϊστοὶ
<rtc lang="grc" translate="no">θρῷσκον: πολλὰ δὲ δοῦρα θρασειάων ἀπὸ χειρῶν
<rtc lang="grc" translate="no">ἄλλα μὲν ἐν χροὶ̈ πήγνυτ' ἀρηϊθόων αἰζηῶν,
<rtc lang="grc" translate="no">πολλὰ δὲ καὶ μεσσηγὺ πάρος χρόα λευκὸν ἐπαυρεῖν
<rtc lang="grc" translate="no">ἐν γαίῃ ἵσταντο λιλαιόμενα χροὸς ἆσαι.
<rtc lang="grc" translate="no">ὄφρα μὲν αἰγίδα χερσὶν ἔχ' ἀτρέμα Φοῖβος Ἀπόλλων,
<rtc lang="grc" translate="no">τόφρα μάλ' ἀμφοτέρων βέλε' ἥπτετο, πῖπτε δὲ λαός.
<rtc lang="grc" translate="no">αὐτὰρ ἐπεὶ κατ' ἐνῶπα ἰδὼν Δαναῶν ταχυπώλων
<rtc lang="grc" translate="no">σεῖσ', ἐπὶ δ' αὐτὸς ἄϋσε μάλα μέγα, τοῖσι δὲ θυμὸν
<rtc lang="grc" translate="no">ἐν στήθεσσιν ἔθελξε, λάθοντο δὲ θούριδος ἀλκῆς.
<rtc lang="grc" translate="no">οἳ δ' ὥς τ' ἠὲ βοῶν ἀγέλην ἢ πῶϋ μέγ' οἰῶν
<rtc lang="grc" translate="no">θῆρε δύω κλονέωσι μελαίνης νυκτὸς ἀμολγῷ
<rtc lang="grc" translate="no">ἐλθόντ' ἐξαπίνης σημάντορος οὐ παρεόντος,
<rtc lang="grc" translate="no">ὣς ἐφόβηθεν Ἀχαιοὶ ἀνάλκιδες: ἐν γὰρ Ἀπόλλων
<rtc lang="grc" translate="no">ἧκε φόβον, Τρωσὶν δὲ καὶ Ἕκτορι κῦδος ὄπαζεν.</ruby>

<ruby><rtc lang="grc" translate="no">ἔνθα δ' ἀνὴρ ἕλεν ἄνδρα κεδασθείσης ὑσμίνης.
<rtc lang="grc" translate="no">Ἕκτωρ μὲν Στιχίον τε καὶ Ἀρκεσίλαον ἔπεφνε,
<rtc lang="grc" translate="no">τὸν μὲν Βοιωτῶν ἡγήτορα χαλκοχιτώνων,
<rtc lang="grc" translate="no">τὸν δὲ Μενεσθῆος μεγαθύμου πιστὸν ἑταῖρον:
<rtc lang="grc" translate="no">Αἰνείας δὲ Μέδοντα καὶ Ἴασον ἐξενάριξεν.
<rtc lang="grc" translate="no">ἤτοι ὃ μὲν νόθος υἱὸς Ὀϊλῆος θείοιο
<rtc lang="grc" translate="no">ἔσκε Μέδων Αἴαντος ἀδελφεός: αὐτὰρ ἔναιεν
<rtc lang="grc" translate="no">ἐν Φυλάκῃ γαίης ἄπο πατρίδος ἄνδρα κατακτὰς
<rtc lang="grc" translate="no">γνωτὸν μητρυιῆς Ἐριώπιδος, ἣν ἔχ' Ὀϊλεύς:
<rtc lang="grc" translate="no">Ἴασος αὖτ' ἀρχὸς μὲν Ἀθηναίων ἐτέτυκτο,
<rtc lang="grc" translate="no">υἱὸς δὲ Σφήλοιο καλέσκετο Βουκολίδαο.
<rtc lang="grc" translate="no">Μηκιστῆ δ' ἕλε Πουλυδάμας, Ἐχίον δὲ Πολίτης
<rtc lang="grc" translate="no">πρώτῃ ἐν ὑσμίνῃ, Κλονίον δ' ἕλε δῖος Ἀγήνωρ.
<rtc lang="grc" translate="no">Δηί̈οχον δὲ Πάρις βάλε νείατον ὦμον ὄπισθε
<rtc lang="grc" translate="no">φεύγοντ' ἐν προμάχοισι, διὰ πρὸ δὲ χαλκὸν ἔλασσεν.
<rtc lang="grc" translate="no">ὄφρ' οἳ τοὺς ἐνάριζον ἀπ' ἔντεα, τόφρα δ' Ἀχαιοὶ
<rtc lang="grc" translate="no">τάφρῳ καὶ σκολόπεσσιν ἐνιπλήξαντες ὀρυκτῇ
<rtc lang="grc" translate="no">ἔνθα καὶ ἔνθα φέβοντο, δύοντο δὲ τεῖχος ἀνάγκῃ.
<rtc lang="grc" translate="no">Ἕκτωρ δὲ Τρώεσσιν ἐκέκλετο μακρὸν ἀύ̈σας
<rtc lang="grc" translate="no">νηυσὶν ἐπισσεύεσθαι, ἐᾶν δ' ἔναρα βροτόεντα:
<rtc lang="grc" translate="no">ὃν δ' ἂν ἐγὼν ἀπάνευθε νεῶν ἑτέρωθι νοήσω,
<rtc lang="grc" translate="no">αὐτοῦ οἱ θάνατον μητίσομαι, οὐδέ νυ τόν γε
<rtc lang="grc" translate="no">γνωτοί τε γνωταί τε πυρὸς λελάχωσι θανόντα,
<rtc lang="grc" translate="no">ἀλλὰ κύνες ἐρύουσι πρὸ ἄστεος ἡμετέροιο.</ruby>

<ruby><rtc lang="grc" translate="no">ὣς εἰπὼν μάστιγι κατωμαδὸν ἤλασεν ἵππους
<rtc lang="grc" translate="no">κεκλόμενος Τρώεσσι κατὰ στίχας: οἳ δὲ σὺν αὐτῷ
<rtc lang="grc" translate="no">πάντες ὁμοκλήσαντες ἔχον ἐρυσάρματας ἵππους
<rtc lang="grc" translate="no">ἠχῇ θεσπεσίῃ: προπάροιθε δὲ Φοῖβος Ἀπόλλων
<rtc lang="grc" translate="no">ῥεῖ' ὄχθας καπέτοιο βαθείης ποσσὶν ἐρείπων
<rtc lang="grc" translate="no">ἐς μέσσον κατέβαλλε, γεφύρωσεν δὲ κέλευθον
<rtc lang="grc" translate="no">μακρὴν ἠδ' εὐρεῖαν, ὅσον τ' ἐπὶ δουρὸς ἐρωὴ
<rtc lang="grc" translate="no">γίγνεται, ὁππότ' ἀνὴρ σθένεος πειρώμενος ᾗσι.
<rtc lang="grc" translate="no">τῇ ῥ' οἵ γε προχέοντο φαλαγγηδόν, πρὸ δ' Ἀπόλλων
<rtc lang="grc" translate="no">αἰγίδ' ἔχων ἐρίτιμον: ἔρειπε δὲ τεῖχος Ἀχαιῶν
<rtc lang="grc" translate="no">ῥεῖα μάλ', ὡς ὅτε τις ψάμαθον πάϊς ἄγχι θαλάσσης,
<rtc lang="grc" translate="no">ὅς τ' ἐπεὶ οὖν ποιήσῃ ἀθύρματα νηπιέῃσιν
<rtc lang="grc" translate="no">ἂψ αὖτις συνέχευε ποσὶν καὶ χερσὶν ἀθύρων.
<rtc lang="grc" translate="no">ὥς ῥα σὺ ἤϊε Φοῖβε πολὺν κάματον καὶ ὀϊζὺν
<rtc lang="grc" translate="no">σύγχεας Ἀργείων, αὐτοῖσι δὲ φύζαν ἐνῶρσας.</ruby>

<ruby><rtc lang="grc" translate="no">ὣς οἳ μὲν παρὰ νηυσὶν ἐρητύοντο μένοντες,
<rtc lang="grc" translate="no">ἀλλήλοισί τε κεκλόμενοι καὶ πᾶσι θεοῖσι
<rtc lang="grc" translate="no">χεῖρας ἀνίσχοντες μεγάλ' εὐχετόωντο ἕκαστος:
<rtc lang="grc" translate="no">Νέστωρ αὖτε μάλιστα Γερήνιος οὖρος Ἀχαιῶν
<rtc lang="grc" translate="no">εὔχετο χεῖρ' ὀρέγων εἰς οὐρανὸν ἀστερόεντα:
<rtc lang="grc" translate="no">Ζεῦ πάτερ εἴ ποτέ τίς τοι ἐν Ἄργεί̈ περ πολυπύρῳ
<rtc lang="grc" translate="no">ἢ βοὸς ἢ οἰὸς κατὰ πίονα μηρία καίων
<rtc lang="grc" translate="no">εὔχετο νοστῆσαι, σὺ δ' ὑπέσχεο καὶ κατένευσας,
<rtc lang="grc" translate="no">τῶν μνῆσαι καὶ ἄμυνον Ὀλύμπιε νηλεὲς ἦμαρ,
<rtc lang="grc" translate="no">μηδ' οὕτω Τρώεσσιν ἔα δάμνασθαι Ἀχαιούς.</ruby>

<ruby><rtc lang="grc" translate="no">ὣς ἔφατ' εὐχόμενος, μέγα δ' ἔκτυπε μητίετα Ζεύς,
<rtc lang="grc" translate="no">ἀράων ἀί̈ων Νηληϊάδαο γέροντος.
<rtc lang="grc" translate="no">Τρῶες δ' ὡς ἐπύθοντο Διὸς κτύπον αἰγιόχοιο,
<rtc lang="grc" translate="no">μᾶλλον ἐπ' Ἀργείοισι θόρον, μνήσαντο δὲ χάρμης.
<rtc lang="grc" translate="no">οἳ δ' ὥς τε μέγα κῦμα θαλάσσης εὐρυπόροιο
<rtc lang="grc" translate="no">νηὸς ὑπὲρ τοίχων καταβήσεται, ὁππότ' ἐπείγῃ
<rtc lang="grc" translate="no">ἲς ἀνέμου: ἣ γάρ τε μάλιστά γε κύματ' ὀφέλλει:
<rtc lang="grc" translate="no">ὣς Τρῶες μεγάλῃ ἰαχῇ κατὰ τεῖχος ἔβαινον,
<rtc lang="grc" translate="no">ἵππους δ' εἰσελάσαντες ἐπὶ πρύμνῃσι μάχοντο
<rtc lang="grc" translate="no">ἔγχεσιν ἀμφιγύοις αὐτοσχεδόν, οἳ μὲν ἀφ' ἵππων,
<rtc lang="grc" translate="no">οἳ δ' ἀπὸ νηῶν ὕψι μελαινάων ἐπιβάντες
<rtc lang="grc" translate="no">μακροῖσι ξυστοῖσι, τά ῥά σφ' ἐπὶ νηυσὶν ἔκειτο
<rtc lang="grc" translate="no">ναύμαχα κολλήεντα, κατὰ στόμα εἱμένα χαλκῷ.</ruby>

<ruby><rtc lang="grc" translate="no">Πάτροκλος δ' εἷος μὲν Ἀχαιοί τε Τρῶές τε
<rtc lang="grc" translate="no">τείχεος ἀμφεμάχοντο θοάων ἔκτοθι νηῶν,
<rtc lang="grc" translate="no">τόφρ' ὅ γ' ἐνὶ κλισίῃ ἀγαπήνορος Εὐρυπύλοιο
<rtc lang="grc" translate="no">ἧστό τε καὶ τὸν ἔτερπε λόγοις, ἐπὶ δ' ἕλκεϊ λυγρῷ
<rtc lang="grc" translate="no">φάρμακ' ἀκέσματ' ἔπασσε μελαινάων ὀδυνάων.
<rtc lang="grc" translate="no">αὐτὰρ ἐπεὶ δὴ τεῖχος ἐπεσσυμένους ἐνόησε
<rtc lang="grc" translate="no">Τρῶας, ἀτὰρ Δαναῶν γένετο ἰαχή τε φόβος τε,
<rtc lang="grc" translate="no">ᾤμωξέν τ' ἄρ' ἔπειτα καὶ ὣ πεπλήγετο μηρὼ
<rtc lang="grc" translate="no">χερσὶ καταπρηνέσσ', ὀλοφυρόμενος δ' ἔπος ηὔδα:
<rtc lang="grc" translate="no">Εὐρύπυλ' οὐκ ἔτι τοι δύναμαι χατέοντί περ' ἔμπης
<rtc lang="grc" translate="no">ἐνθάδε παρμενέμεν: δὴ γὰρ μέγα νεῖκος ὄρωρεν:
<rtc lang="grc" translate="no">ἀλλὰ σὲ μὲν θεράπων ποτιτερπέτω, αὐτὰρ ἔγωγε
<rtc lang="grc" translate="no">σπεύσομαι εἰς Ἀχιλῆα, ἵν' ὀτρύνω πολεμίζειν.
<rtc lang="grc" translate="no">τίς δ' οἶδ' εἴ κέν οἱ σὺν δαίμονι θυμὸν ὀρίνω
<rtc lang="grc" translate="no">παρειπών; ἀγαθὴ δὲ παραίφασίς ἐστιν ἑταίρου.</ruby>

<ruby>
<rtc lang="grc" translate="no">τὸν μὲν ἄρ' ὣς εἰπόντα πόδες φέρον: αὐτὰρ Ἀχαιοὶ
<rtc lang="grc" translate="no">Τρῶας ἐπερχομένους μένον ἔμπεδον, οὐδ' ἐδύναντο
<rtc lang="grc" translate="no">παυροτέρους περ ἐόντας ἀπώσασθαι παρὰ νηῶν:
<rtc lang="grc" translate="no">οὐδέ ποτε Τρῶες Δαναῶν ἐδύναντο φάλαγγας
<rtc lang="grc" translate="no">ῥηξάμενοι κλισίῃσι μιγήμεναι ἠδὲ νέεσσιν.
<rtc lang="grc" translate="no">ἀλλ' ὥς τε στάθμη δόρυ νήϊον ἐξιθύνει
<rtc lang="grc" translate="no">τέκτονος ἐν παλάμῃσι δαήμονος, ὅς ῥά τε πάσης
<rtc lang="grc" translate="no">εὖ εἰδῇ σοφίης ὑποθημοσύνῃσιν Ἀθήνης,
<rtc lang="grc" translate="no">ὣς μὲν τῶν ἐπὶ ἶσα μάχη τέτατο πτόλεμός τε:
<rtc lang="grc" translate="no">ἄλλοι δ' ἀμφ' ἄλλῃσι μάχην ἐμάχοντο νέεσσιν,
<rtc lang="grc" translate="no">Ἕκτωρ δ' ἄντ' Αἴαντος ἐείσατο κυδαλίμοιο.
<rtc lang="grc" translate="no">τὼ δὲ μιῆς περὶ νηὸς ἔχον πόνον, οὐδὲ δύναντο
<rtc lang="grc" translate="no">οὔθ' ὃ τὸν ἐξελάσαι καὶ ἐνιπρῆσαι πυρὶ νῆα
<rtc lang="grc" translate="no">οὔθ' ὃ τὸν ἂψ ὤσασθαι, ἐπεί ῥ' ἐπέλασσέ γε δαίμων.
<rtc lang="grc" translate="no">ἔνθ' υἷα Κλυτίοιο Καλήτορα φαίδιμος Αἴας
<rtc lang="grc" translate="no">πῦρ ἐς νῆα φέροντα κατὰ στῆθος βάλε δουρί.
<rtc lang="grc" translate="no">δούπησεν δὲ πεσών, δαλὸς δέ οἱ ἔκπεσε χειρός.
<rtc lang="grc" translate="no">Ἕκτωρ δ' ὡς ἐνόησεν ἀνεψιὸν ὀφθαλμοῖσιν
<rtc lang="grc" translate="no">ἐν κονίῃσι πεσόντα νεὸς προπάροιθε μελαίνης,
<rtc lang="grc" translate="no">Τρωσί τε καὶ Λυκίοισιν ἐκέκλετο μακρὸν ἀύ̈σας:
<rtc lang="grc" translate="no">Τρῶες καὶ Λύκιοι καὶ Δάρδανοι ἀγχιμαχηταὶ
<rtc lang="grc" translate="no">μὴ δή πω χάζεσθε μάχης ἐν στείνεϊ τῷδε,
<rtc lang="grc" translate="no">ἀλλ' υἷα Κλυτίοιο σαώσατε, μή μιν Ἀχαιοὶ
<rtc lang="grc" translate="no">τεύχεα συλήσωσι νεῶν ἐν ἀγῶνι πεσόντα.</ruby>

<ruby><rtc lang="grc" translate="no">ὣς εἰπὼν Αἴαντος ἀκόντισε δουρὶ φαεινῷ.
<rtc lang="grc" translate="no">τοῦ μὲν ἅμαρθ', ὃ δ' ἔπειτα Λυκόφρονα Μάστορος υἱὸν
<rtc lang="grc" translate="no">Αἴαντος θεράποντα Κυθήριον, ὅς ῥα παρ' αὐτῷ
<rtc lang="grc" translate="no">ναῖ', ἐπεὶ ἄνδρα κατέκτα Κυθήροισι ζαθέοισι,
<rtc lang="grc" translate="no">τόν ῥ' ἔβαλεν κεφαλὴν ὑπὲρ οὔατος ὀξέϊ χαλκῷ
<rtc lang="grc" translate="no">ἑσταότ' ἄγχ' Αἴαντος: ὃ δ' ὕπτιος ἐν κονίῃσι
<rtc lang="grc" translate="no">νηὸς ἄπο πρυμνῆς χαμάδις πέσε, λύντο δὲ γυῖα.
<rtc lang="grc" translate="no">Αἴας δ' ἐρρίγησε, κασίγνητον δὲ προσηύδα:
<rtc lang="grc" translate="no">Τεῦκρε πέπον δὴ νῶϊν ἀπέκτατο πιστὸς ἑταῖρος
<rtc lang="grc" translate="no">Μαστορίδης, ὃν νῶϊ Κυθηρόθεν ἔνδον ἐόντα
<rtc lang="grc" translate="no">ἶσα φίλοισι τοκεῦσιν ἐτίομεν ἐν μεγάροισι:
<rtc lang="grc" translate="no">τὸν δ' Ἕκτωρ μεγάθυμος ἀπέκτανε. ποῦ νύ τοι ἰοὶ
<rtc lang="grc" translate="no">ὠκύμοροι καὶ τόξον ὅ τοι πόρε Φοῖβος Ἀπόλλων;
<rtc lang="grc" translate="no">ὣς φάθ', ὃ δὲ ξυνέηκε, θέων δέ οἱ ἄγχι παρέστη,
<rtc lang="grc" translate="no">τόξον ἔχων ἐν χειρὶ παλίντονον ἠδὲ φαρέτρην
<rtc lang="grc" translate="no">ἰοδόκον: μάλα δ' ὦκα βέλεα Τρώεσσιν ἐφίει.
<rtc lang="grc" translate="no">καί ῥ' ἔβαλε Κλεῖτον Πεισήνορος ἀγλαὸν υἱὸν
<rtc lang="grc" translate="no">Πουλυδάμαντος ἑταῖρον ἀγαυοῦ Πανθοί̈δαο
<rtc lang="grc" translate="no">ἡνία χερσὶν ἔχοντα: ὃ μὲν πεπόνητο καθ' ἵππους:
<rtc lang="grc" translate="no">τῇ γὰρ ἔχ' ᾗ ῥα πολὺ πλεῖσται κλονέοντο φάλαγγες
<rtc lang="grc" translate="no">Ἕκτορι καὶ Τρώεσσι χαριζόμενος: τάχα δ' αὐτῷ
<rtc lang="grc" translate="no">ἦλθε κακόν, τό οἱ οὔ τις ἐρύκακεν ἱεμένων περ.
<rtc lang="grc" translate="no">αὐχένι γάρ οἱ ὄπισθε πολύστονος ἔμπεσεν ἰός:
<rtc lang="grc" translate="no">ἤριπε δ' ἐξ ὀχέων, ὑπερώησαν δέ οἱ ἵπποι
<rtc lang="grc" translate="no">κείν' ὄχεα κροτέοντες. ἄναξ δ' ἐνόησε τάχιστα
<rtc lang="grc" translate="no">Πουλυδάμας, καὶ πρῶτος ἐναντίος ἤλυθεν ἵππων.
<rtc lang="grc" translate="no">τοὺς μὲν ὅ γ' Ἀστυνόῳ Προτιάονος υἱέϊ δῶκε,
<rtc lang="grc" translate="no">πολλὰ δ' ἐπότρυνε σχεδὸν ἴσχειν εἰσορόωντα
<rtc lang="grc" translate="no">ἵππους: αὐτὸς δ' αὖτις ἰὼν προμάχοισιν ἐμίχθη.</ruby>

<ruby><rtc lang="grc" translate="no">Τεῦκρος δ' ἄλλον ὀϊστὸν ἐφ' Ἕκτορι χαλκοκορυστῇ
<rtc lang="grc" translate="no">αἴνυτο, καί κεν ἔπαυσε μάχης ἐπὶ νηυσὶν Ἀχαιῶν,
<rtc lang="grc" translate="no">εἴ μιν ἀριστεύοντα βαλὼν ἐξείλετο θυμόν.
<rtc lang="grc" translate="no">ἀλλ' οὐ λῆθε Διὸς πυκινὸν νόον, ὅς ῥ' ἐφύλασσεν
<rtc lang="grc" translate="no">Ἕκτορ', ἀτὰρ Τεῦκρον Τελαμώνιον εὖχος ἀπηύρα,
<rtc lang="grc" translate="no">ὅς οἱ ἐϋστρεφέα νευρὴν ἐν ἀμύμονι τόξῳ
<rtc lang="grc" translate="no">ῥῆξ' ἐπὶ τῷ ἐρύοντι: παρεπλάγχθη δέ οἱ ἄλλῃ
<rtc lang="grc" translate="no">ἰὸς χαλκοβαρής, τόξον δέ οἱ ἔκπεσε χειρός.
<rtc lang="grc" translate="no">Τεῦκρος δ' ἐρρίγησε, κασίγνητον δὲ προσηύδα:
<rtc lang="grc" translate="no">ὢ πόποι ἦ δὴ πάγχυ μάχης ἐπὶ μήδεα κείρει
<rtc lang="grc" translate="no">δαίμων ἡμετέρης, ὅ τέ μοι βιὸν ἔκβαλε χειρός,
<rtc lang="grc" translate="no">νευρὴν δ' ἐξέρρηξε νεόστροφον, ἣν ἐνέδησα
<rtc lang="grc" translate="no">πρώϊον, ὄφρ' ἀνέχοιτο θαμὰ θρῴσκοντας ὀϊστούς.</ruby>

<ruby><rtc lang="grc" translate="no">τὸν δ' ἠμείβετ' ἔπειτα μέγας Τελαμώνιος Αἴας:
<rtc lang="grc" translate="no">ὦ πέπον ἀλλὰ βιὸν μὲν ἔα καὶ ταρφέας ἰοὺς
<rtc lang="grc" translate="no">κεῖσθαι, ἐπεὶ συνέχευε θεὸς Δαναοῖσι μεγήρας:
<rtc lang="grc" translate="no">αὐτὰρ χερσὶν ἑλὼν δολιχὸν δόρυ καὶ σάκος ὤμῳ
<rtc lang="grc" translate="no">μάρναό τε Τρώεσσι καὶ ἄλλους ὄρνυθι λαούς.
<rtc lang="grc" translate="no">μὴ μὰν ἀσπουδί γε δαμασσάμενοί περ ἕλοιεν
<rtc lang="grc" translate="no">νῆας ἐϋσσέλμους, ἀλλὰ μνησώμεθα χάρμης.
<rtc lang="grc" translate="no">ὣς φάθ', ὃ δὲ τόξον μὲν ἐνὶ κλισίῃσιν ἔθηκεν,
<rtc lang="grc" translate="no">αὐτὰρ ὅ γ' ἀμφ' ὤμοισι σάκος θέτο τετραθέλυμνον,
<rtc lang="grc" translate="no">κρατὶ δ' ἐπ' ἰφθίμῳ κυνέην εὔτυκτον ἔθηκεν
<rtc lang="grc" translate="no">ἵππουριν, δεινὸν δὲ λόφος καθύπερθεν ἔνευεν:
<rtc lang="grc" translate="no">εἵλετο δ' ἄλκιμον ἔγχος ἀκαχμένον ὀξέϊ χαλκῷ,
<rtc lang="grc" translate="no">βῆ δ' ἰέναι, μάλα δ' ὦκα θέων Αἴαντι παρέστη.</ruby>

<ruby><rtc lang="grc" translate="no">Ἕκτωρ δ' ὡς εἶδεν Τεύκρου βλαφθέντα βέλεμνα,
<rtc lang="grc" translate="no">Τρωσί τε καὶ Λυκίοισιν ἐκέκλετο μακρὸν ἀύ̈σας:
<rtc lang="grc" translate="no">Τρῶες καὶ Λύκιοι καὶ Δάρδανοι ἀγχιμαχηταὶ
<rtc lang="grc" translate="no">ἀνέρες ἔστε φίλοι, μνήσασθε δὲ θούριδος ἀλκῆς
<rtc lang="grc" translate="no">νῆας ἀνὰ γλαφυράς: δὴ γὰρ ἴδον ὀφθαλμοῖσιν
<rtc lang="grc" translate="no">ἀνδρὸς ἀριστῆος Διόθεν βλαφθέντα βέλεμνα.
<rtc lang="grc" translate="no">ῥεῖα δ' ἀρίγνωτος Διὸς ἀνδράσι γίγνεται ἀλκή,
<rtc lang="grc" translate="no">ἠμὲν ὁτέοισιν κῦδος ὑπέρτερον ἐγγυαλίξῃ,
<rtc lang="grc" translate="no">ἠδ' ὅτινας μινύθῃ τε καὶ οὐκ ἐθέλῃσιν ἀμύνειν,
<rtc lang="grc" translate="no">ὡς νῦν Ἀργείων μινύθει μένος, ἄμμι δ' ἀρήγει.
<rtc lang="grc" translate="no">ἀλλὰ μάχεσθ' ἐπὶ νηυσὶν ἀολλέες: ὃς δέ κεν ὑμέων
<rtc lang="grc" translate="no">βλήμενος ἠὲ τυπεὶς θάνατον καὶ πότμον ἐπίσπῃ
<rtc lang="grc" translate="no">τεθνάτω: οὔ οἱ ἀεικὲς ἀμυνομένῳ περὶ πάτρης
<rtc lang="grc" translate="no">τεθνάμεν: ἀλλ' ἄλοχός τε σόη καὶ παῖδες ὀπίσσω,
<rtc lang="grc" translate="no">καὶ οἶκος καὶ κλῆρος ἀκήρατος, εἴ κεν Ἀχαιοὶ
<rtc lang="grc" translate="no">οἴχωνται σὺν νηυσὶ φίλην ἐς πατρίδα γαῖαν.</ruby>

<ruby><rtc lang="grc" translate="no">ὣς εἰπὼν ὄτρυνε μένος καὶ θυμὸν ἑκάστου.
<rtc lang="grc" translate="no">Αἴας δ' αὖθ' ἑτέρωθεν ἐκέκλετο οἷς ἑτάροισιν:
<rtc lang="grc" translate="no">αἰδὼς Ἀργεῖοι: νῦν ἄρκιον ἢ ἀπολέσθαι
<rtc lang="grc" translate="no">ἠὲ σαωθῆναι καὶ ἀπώσασθαι κακὰ νηῶν.
<rtc lang="grc" translate="no">ἦ ἔλπεσθ' ἢν νῆας ἕλῃ κορυθαίολος Ἕκτωρ
<rtc lang="grc" translate="no">ἐμβαδὸν ἵξεσθαι ἣν πατρίδα γαῖαν ἕκαστος;
<rtc lang="grc" translate="no">ἦ οὐκ ὀτρύνοντος ἀκούετε λαὸν ἅπαντα
<rtc lang="grc" translate="no">Ἕκτορος, ὃς δὴ νῆας ἐνιπρῆσαι μενεαίνει;
<rtc lang="grc" translate="no">οὐ μὰν ἔς γε χορὸν κέλετ' ἐλθέμεν, ἀλλὰ μάχεσθαι.
<rtc lang="grc" translate="no">ἡμῖν δ' οὔ τις τοῦδε νόος καὶ μῆτις ἀμείνων
<rtc lang="grc" translate="no">ἢ αὐτοσχεδίῃ μῖξαι χεῖράς τε μένος τε.
<rtc lang="grc" translate="no">βέλτερον ἢ ἀπολέσθαι ἕνα χρόνον ἠὲ βιῶναι
<rtc lang="grc" translate="no">ἢ δηθὰ στρεύγεσθαι ἐν αἰνῇ δηϊοτῆτι
<rtc lang="grc" translate="no">ὧδ' αὔτως παρὰ νηυσὶν ὑπ' ἀνδράσι χειροτέροισιν.
<rtc lang="grc" translate="no">ὣς εἰπὼν ὄτρυνε μένος καὶ θυμὸν ἑκάστου.
<rtc lang="grc" translate="no">ἔνθ' Ἕκτωρ μὲν ἕλε Σχεδίον Περιμήδεος υἱὸν
<rtc lang="grc" translate="no">ἀρχὸν Φωκήων, Αἴας δ' ἕλε Λαοδάμαντα
<rtc lang="grc" translate="no">ἡγεμόνα πρυλέων Ἀντήνορος ἀγλαὸν υἱόν:
<rtc lang="grc" translate="no">Πουλυδάμας δ' Ὦτον Κυλλήνιον ἐξενάριξε
<rtc lang="grc" translate="no">Φυλεί̈δεω ἕταρον, μεγαθύμων ἀρχὸν Ἐπειῶν.
<rtc lang="grc" translate="no">τῷ δὲ Μέγης ἐπόρουσεν ἰδών: ὃ δ' ὕπαιθα λιάσθη
<rtc lang="grc" translate="no">Πουλυδάμας: καὶ τοῦ μὲν ἀπήμβροτεν: οὐ γὰρ Ἀπόλλων
<rtc lang="grc" translate="no">εἴα Πάνθου υἱὸν ἐνὶ προμάχοισι δαμῆναι:
<rtc lang="grc" translate="no">αὐτὰρ ὅ γε Κροίσμου στῆθος μέσον οὔτασε δουρί.
<rtc lang="grc" translate="no">δούπησεν δὲ πεσών: ὃ δ' ἀπ' ὤμων τεύχε' ἐσύλα.
<rtc lang="grc" translate="no">τόφρα δὲ τῷ ἐπόρουσε Δόλοψ αἰχμῆς ἐὺ̈ εἰδὼς
<rtc lang="grc" translate="no">Λαμπετίδης, ὃν Λάμπος ἐγείνατο φέρτατον υἱὸν
<rtc lang="grc" translate="no">Λαομεδοντιάδης εὖ εἰδότα θούριδος ἀλκῆς,
<rtc lang="grc" translate="no">ὃς τότε Φυλεί̈δαο μέσον σάκος οὔτασε δουρὶ
<rtc lang="grc" translate="no">ἐγγύθεν ὁρμηθείς: πυκινὸς δέ οἱ ἤρκεσε θώρηξ,
<rtc lang="grc" translate="no">τόν ῥ' ἐφόρει γυάλοισιν ἀρηρότα: τόν ποτε Φυλεὺς
<rtc lang="grc" translate="no">ἤγαγεν ἐξ Ἐφύρης, ποταμοῦ ἄπο Σελλήεντος.
<rtc lang="grc" translate="no">ξεῖνος γάρ οἱ ἔδωκεν ἄναξ ἀνδρῶν Εὐφήτης
<rtc lang="grc" translate="no">ἐς πόλεμον φορέειν δηί̈ων ἀνδρῶν ἀλεωρήν:
<rtc lang="grc" translate="no">ὅς οἱ καὶ τότε παιδὸς ἀπὸ χροὸς ἤρκεσ' ὄλεθρον.
<rtc lang="grc" translate="no">τοῦ δὲ Μέγης κόρυθος χαλκήρεος ἱπποδασείης
<rtc lang="grc" translate="no">κύμβαχον ἀκρότατον νύξ' ἔγχεϊ ὀξυόεντι,
<rtc lang="grc" translate="no">ῥῆξε δ' ἀφ' ἵππειον λόφον αὐτοῦ: πᾶς δὲ χαμᾶζε
<rtc lang="grc" translate="no">κάππεσεν ἐν κονίῃσι νέον φοίνικι φαεινός.
<rtc lang="grc" translate="no">εἷος ὃ τῷ πολέμιζε μένων, ἔτι δ' ἔλπετο νίκην,
<rtc lang="grc" translate="no">τόφρα δέ οἱ Μενέλαος ἀρήϊος ἦλθεν ἀμύντωρ,
<rtc lang="grc" translate="no">στῆ δ' εὐρὰξ σὺν δουρὶ λαθών, βάλε δ' ὦμον ὄπισθεν:
<rtc lang="grc" translate="no">αἰχμὴ δὲ στέρνοιο διέσσυτο μαιμώωσα
<rtc lang="grc" translate="no">πρόσσω ἱεμένη: ὃ δ' ἄρα πρηνὴς ἐλιάσθη.
<rtc lang="grc" translate="no">τὼ μὲν ἐεισάσθην χαλκήρεα τεύχε' ἀπ' ὤμων
<rtc lang="grc" translate="no">συλήσειν: Ἕκτωρ δὲ κασιγνήτοισι κέλευσε
<rtc lang="grc" translate="no">πᾶσι μάλα, πρῶτον δ' Ἱκεταονίδην ἐνένιπεν
<rtc lang="grc" translate="no">ἴφθιμον Μελάνιππον. ὃ δ' ὄφρα μὲν εἰλίποδας βοῦς
<rtc lang="grc" translate="no">βόσκ' ἐν Περκώτῃ δηί̈ων ἀπὸ νόσφιν ἐόντων:
<rtc lang="grc" translate="no">αὐτὰρ ἐπεὶ Δαναῶν νέες ἤλυθον ἀμφιέλισσαι,
<rtc lang="grc" translate="no">ἂψ εἰς Ἴλιον ἦλθε, μετέπρεπε δὲ Τρώεσσι,
<rtc lang="grc" translate="no">ναῖε δὲ πὰρ Πριάμῳ, ὃ δέ μιν τίεν ἶσα τέκεσσι:
<rtc lang="grc" translate="no">τόν ῥ' Ἕκτωρ ἐνένιπεν ἔπος τ' ἔφατ' ἔκ τ' ὀνόμαζεν:
<rtc lang="grc" translate="no">οὕτω δὴ Μελάνιππε μεθήσομεν; οὐδέ νυ σοί περ
<rtc lang="grc" translate="no">ἐντρέπεται φίλον ἦτορ ἀνεψιοῦ κταμένοιο;
<rtc lang="grc" translate="no">οὐχ ὁράᾳς οἷον Δόλοπος περὶ τεύχε' ἕπουσιν;
<rtc lang="grc" translate="no">ἀλλ' ἕπευ: οὐ γὰρ ἔτ' ἔστιν ἀποσταδὸν Ἀργείοισι
<rtc lang="grc" translate="no">μάρνασθαι, πρίν γ' ἠὲ κατακτάμεν ἠὲ κατ' ἄκρης
<rtc lang="grc" translate="no">Ἴλιον αἰπεινὴν ἑλέειν κτάσθαι τε πολίτας.
<rtc lang="grc" translate="no">ὣς εἰπὼν ὃ μὲν ἦρχ', ὃ δ' ἅμ' ἕσπετο ἰσόθεος φώς:
<rtc lang="grc" translate="no">Ἀργείους δ' ὄτρυνε μέγας Τελαμώνιος Αἴας:
<rtc lang="grc" translate="no">ὦ φίλοι ἀνέρες ἔστε, καὶ αἰδῶ θέσθ' ἐνὶ θυμῷ,
<rtc lang="grc" translate="no">ἀλλήλους τ' αἰδεῖσθε κατὰ κρατερὰς ὑσμίνας.
<rtc lang="grc" translate="no">αἰδομένων δ' ἀνδρῶν πλέονες σόοι ἠὲ πέφανται:
<rtc lang="grc" translate="no">φευγόντων δ' οὔτ' ἂρ κλέος ὄρνυται οὔτέ τις ἀλκή.</ruby>

<ruby><rtc lang="grc" translate="no">ὣς ἔφαθ', οἳ δὲ καὶ αὐτοὶ ἀλέξασθαι μενέαινον,
<rtc lang="grc" translate="no">ἐν θυμῷ δ' ἐβάλοντο ἔπος, φράξαντο δὲ νῆας
<rtc lang="grc" translate="no">ἕρκεϊ χαλκείῳ: ἐπὶ δὲ Ζεὺς Τρῶας ἔγειρεν.
<rtc lang="grc" translate="no">Ἀντίλοχον δ' ὄτρυνε βοὴν ἀγαθὸς Μενέλαος:
<rtc lang="grc" translate="no">Ἀντίλοχ' οὔ τις σεῖο νεώτερος ἄλλος Ἀχαιῶν,
<rtc lang="grc" translate="no">οὔτε ποσὶν θάσσων οὔτ' ἄλκιμος ὡς σὺ μάχεσθαι:
<rtc lang="grc" translate="no">εἴ τινά που Τρώων ἐξάλμενος ἄνδρα βάλοισθα.</ruby>

<ruby><rtc lang="grc" translate="no">ὣς εἰπὼν ὃ μὲν αὖτις ἀπέσσυτο, τὸν δ' ὀρόθυνεν:
<rtc lang="grc" translate="no">ἐκ δ' ἔθορε προμάχων, καὶ ἀκόντισε δουρὶ φαεινῷ
<rtc lang="grc" translate="no">ἀμφὶ ἓ παπτήνας: ὑπὸ δὲ Τρῶες κεκάδοντο
<rtc lang="grc" translate="no">ἀνδρὸς ἀκοντίσσαντος: ὃ δ' οὐχ ἅλιον βέλος ἧκεν,
<rtc lang="grc" translate="no">ἀλλ' Ἱκετάονος υἱὸν ὑπέρθυμον Μελάνιππον
<rtc lang="grc" translate="no">νισόμενον πόλεμον δὲ βάλε στῆθος παρὰ μαζόν.
<rtc lang="grc" translate="no">δούπησεν δὲ πεσών, τὸν δὲ σκότος ὄσσε κάλυψεν.
<rtc lang="grc" translate="no">Ἀντίλοχος δ' ἐπόρουσε κύων ὥς, ὅς τ' ἐπὶ νεβρῷ
<rtc lang="grc" translate="no">βλημένῳ ἀί̈ξῃ, τόν τ' ἐξ εὐνῆφι θορόντα
<rtc lang="grc" translate="no">θηρητὴρ ἐτύχησε βαλών, ὑπέλυσε δὲ γυῖα:
<rtc lang="grc" translate="no">ὣς ἐπὶ σοὶ Μελάνιππε θόρ' Ἀντίλοχος μενεχάρμης
<rtc lang="grc" translate="no">τεύχεα συλήσων: ἀλλ' οὐ λάθεν Ἕκτορα δῖον,
<rtc lang="grc" translate="no">ὅς ῥά οἱ ἀντίος ἦλθε θέων ἀνὰ δηϊοτῆτα.
<rtc lang="grc" translate="no">Ἀντίλοχος δ' οὐ μεῖνε θοός περ ἐὼν πολεμιστής,
<rtc lang="grc" translate="no">ἀλλ' ὅ γ' ἄρ' ἔτρεσε θηρὶ κακὸν ῥέξαντι ἐοικώς,
<rtc lang="grc" translate="no">ὅς τε κύνα κτείνας ἢ βουκόλον ἀμφὶ βόεσσι
<rtc lang="grc" translate="no">φεύγει πρίν περ ὅμιλον ἀολλισθήμεναι ἀνδρῶν:
<rtc lang="grc" translate="no">ὣς τρέσε Νεστορίδης, ἐπὶ δὲ Τρῶές τε καὶ Ἕκτωρ
<rtc lang="grc" translate="no">ἠχῇ θεσπεσίῃ βέλεα στονόεντα χέοντο:
<rtc lang="grc" translate="no">στῆ δὲ μεταστρεφθείς, ἐπεὶ ἵκετο ἔθνος ἑταίρων.
<rtc lang="grc" translate="no">Τρῶες δὲ λείουσιν ἐοικότες ὠμοφάγοισι
<rtc lang="grc" translate="no">νηυσὶν ἐπεσσεύοντο, Διὸς δ' ἐτέλειον ἐφετμάς,
<rtc lang="grc" translate="no">ὅ σφισιν αἰὲν ἔγειρε μένος μέγα, θέλγε δὲ θυμὸν
<rtc lang="grc" translate="no">Ἀργείων καὶ κῦδος ἀπαίνυτο, τοὺς δ' ὀρόθυνεν.
<rtc lang="grc" translate="no">Ἕκτορι γάρ οἱ θυμὸς ἐβούλετο κῦδος ὀρέξαι
<rtc lang="grc" translate="no">Πριαμίδῃ, ἵνα νηυσὶ κορωνίσι θεσπιδαὲς πῦρ
<rtc lang="grc" translate="no">ἐμβάλοι ἀκάματον, Θέτιδος δ' ἐξαίσιον ἀρὴν
<rtc lang="grc" translate="no">πᾶσαν ἐπικρήνειε: τὸ γὰρ μένε μητίετα Ζεὺς
<rtc lang="grc" translate="no">νηὸς καιομένης σέλας ὀφθαλμοῖσιν ἰδέσθαι.
<rtc lang="grc" translate="no">ἐκ γὰρ δὴ τοῦ μέλλε παλίωξιν παρὰ νηῶν
<rtc lang="grc" translate="no">θησέμεναι Τρώων, Δαναοῖσι δὲ κῦδος ὀρέξειν.
<rtc lang="grc" translate="no">τὰ φρονέων νήεσσιν ἔπι γλαφυρῇσιν ἔγειρεν
<rtc lang="grc" translate="no">Ἕκτορα Πριαμίδην μάλα περ μεμαῶτα καὶ αὐτόν.
<rtc lang="grc" translate="no">μαίνετο δ' ὡς ὅτ' Ἄρης ἐγχέσπαλος ἢ ὀλοὸν πῦρ
<rtc lang="grc" translate="no">οὔρεσι μαίνηται βαθέης ἐν τάρφεσιν ὕλης:
<rtc lang="grc" translate="no">ἀφλοισμὸς δὲ περὶ στόμα γίγνετο, τὼ δέ οἱ ὄσσε
<rtc lang="grc" translate="no">λαμπέσθην βλοσυρῇσιν ὑπ' ὀφρύσιν, ἀμφὶ δὲ πήληξ
<rtc lang="grc" translate="no">σμερδαλέον κροτάφοισι τινάσσετο μαρναμένοιο
<rtc lang="grc" translate="no">Ἕκτορος: αὐτὸς γάρ οἱ ἀπ' αἰθέρος ἦεν ἀμύντωρ
<rtc lang="grc" translate="no">Ζεύς, ὅς μιν πλεόνεσσι μετ' ἀνδράσι μοῦνον ἐόντα
<rtc lang="grc" translate="no">τίμα καὶ κύδαινε. μινυνθάδιος γὰρ ἔμελλεν
<rtc lang="grc" translate="no">ἔσσεσθ': ἤδη γάρ οἱ ἐπόρνυε μόρσιμον ἦμαρ
<rtc lang="grc" translate="no">Παλλὰς Ἀθηναίη ὑπὸ Πηλεί̈δαο βίηφιν.
<rtc lang="grc" translate="no">καί ῥ' ἔθελεν ῥῆξαι στίχας ἀνδρῶν πειρητίζων,
<rtc lang="grc" translate="no">ᾗ δὴ πλεῖστον ὅμιλον ὅρα καὶ τεύχε' ἄριστα:
<rtc lang="grc" translate="no">ἀλλ' οὐδ' ὧς δύνατο ῥῆξαι μάλα περ μενεαίνων:
<rtc lang="grc" translate="no">ἴσχον γὰρ πυργηδὸν ἀρηρότες, ἠύ̈τε πέτρη
<rtc lang="grc" translate="no">ἠλίβατος μεγάλη πολιῆς ἁλὸς ἐγγὺς ἐοῦσα,
<rtc lang="grc" translate="no">ἥ τε μένει λιγέων ἀνέμων λαιψηρὰ κέλευθα
<rtc lang="grc" translate="no">κύματά τε τροφόεντα, τά τε προσερεύγεται αὐτήν:
<rtc lang="grc" translate="no">ὣς Δαναοὶ Τρῶας μένον ἔμπεδον οὐδὲ φέβοντο.
<rtc lang="grc" translate="no">αὐτὰρ ὃ λαμπόμενος πυρὶ πάντοθεν ἔνθορ' ὁμίλῳ,
<rtc lang="grc" translate="no">ἐν δ' ἔπεσ' ὡς ὅτε κῦμα θοῇ ἐν νηὶ̈ πέσῃσι
<rtc lang="grc" translate="no">λάβρον ὑπαὶ νεφέων ἀνεμοτρεφές: ἣ δέ τε πᾶσα
<rtc lang="grc" translate="no">ἄχνῃ ὑπεκρύφθη, ἀνέμοιο δὲ δεινὸς ἀήτη
<rtc lang="grc" translate="no">ἱστίῳ ἐμβρέμεται, τρομέουσι δέ τε φρένα ναῦται
<rtc lang="grc" translate="no">δειδιότες: τυτθὸν γὰρ ὑπ' ἐκ θανάτοιο φέρονται:
<rtc lang="grc" translate="no">ὣς ἐδαί̈ζετο θυμὸς ἐνὶ στήθεσσιν Ἀχαιῶν.
<rtc lang="grc" translate="no">αὐτὰρ ὅ γ' ὥς τε λέων ὀλοόφρων βουσὶν ἐπελθών,
<rtc lang="grc" translate="no">αἵ ῥά τ' ἐν εἱαμενῇ ἕλεος μεγάλοιο νέμονται
<rtc lang="grc" translate="no">μυρίαι, ἐν δέ τε τῇσι νομεὺς οὔ πω σάφα εἰδὼς
<rtc lang="grc" translate="no">θηρὶ μαχέσσασθαι ἕλικος βοὸς ἀμφὶ φονῇσιν:
<rtc lang="grc" translate="no">ἤτοι ὃ μὲν πρώτῃσι καὶ ὑστατίῃσι βόεσσιν
<rtc lang="grc" translate="no">αἰὲν ὁμοστιχάει, ὃ δέ τ' ἐν μέσσῃσιν ὀρούσας
<rtc lang="grc" translate="no">βοῦν ἔδει, αἳ δέ τε πᾶσαι ὑπέτρεσαν: ὣς τότ' Ἀχαιοὶ
<rtc lang="grc" translate="no">θεσπεσίως ἐφόβηθεν ὑφ' Ἕκτορι καὶ Διὶ πατρὶ
<rtc lang="grc" translate="no">πάντες, ὃ δ' οἶον ἔπεφνε Μυκηναῖον Περιφήτην,
<rtc lang="grc" translate="no">Κοπρῆος φίλον υἱόν, ὃς Εὐρυσθῆος ἄνακτος
<rtc lang="grc" translate="no">ἀγγελίης οἴχνεσκε βίῃ Ἡρακληείῃ.
<rtc lang="grc" translate="no">τοῦ γένετ' ἐκ πατρὸς πολὺ χείρονος υἱὸς ἀμείνων
<rtc lang="grc" translate="no">παντοίας ἀρετάς, ἠμὲν πόδας ἠδὲ μάχεσθαι,
<rtc lang="grc" translate="no">καὶ νόον ἐν πρώτοισι Μυκηναίων ἐτέτυκτο:
<rtc lang="grc" translate="no">ὅς ῥα τόθ' Ἕκτορι κῦδος ὑπέρτερον ἐγγυάλιξε.
<rtc lang="grc" translate="no">στρεφθεὶς γὰρ μετόπισθεν ἐν ἀσπίδος ἄντυγι πάλτο,
<rtc lang="grc" translate="no">τὴν αὐτὸς φορέεσκε ποδηνεκέ' ἕρκος ἀκόντων:
<rtc lang="grc" translate="no">τῇ ὅ γ' ἐνὶ βλαφθεὶς πέσεν ὕπτιος, ἀμφὶ δὲ πήληξ
<rtc lang="grc" translate="no">σμερδαλέον κονάβησε περὶ κροτάφοισι πεσόντος.
<rtc lang="grc" translate="no">Ἕκτωρ δ' ὀξὺ νόησε, θέων δέ οἱ ἄγχι παρέστη,
<rtc lang="grc" translate="no">στήθεϊ δ' ἐν δόρυ πῆξε, φίλων δέ μιν ἐγγὺς ἑταίρων
<rtc lang="grc" translate="no">κτεῖν': οἳ δ' οὐκ ἐδύναντο καὶ ἀχνύμενοί περ ἑταίρου
<rtc lang="grc" translate="no">χραισμεῖν: αὐτοὶ γὰρ μάλα δείδισαν Ἕκτορα δῖον.
<rtc lang="grc" translate="no">εἰσωποὶ δ' ἐγένοντο νεῶν, περὶ δ' ἔσχεθον ἄκραι
<rtc lang="grc" translate="no">νῆες ὅσαι πρῶται εἰρύατο: τοὶ δ' ἐπέχυντο.
<rtc lang="grc" translate="no">Ἀργεῖοι δὲ νεῶν μὲν ἐχώρησαν καὶ ἀνάγκῃ
<rtc lang="grc" translate="no">τῶν πρωτέων, αὐτοῦ δὲ παρὰ κλισίῃσιν ἔμειναν
<rtc lang="grc" translate="no">ἁθρόοι, οὐδὲ κέδασθεν ἀνὰ στρατόν: ἴσχε γὰρ αἰδὼς
<rtc lang="grc" translate="no">καὶ δέος: ἀζηχὲς γὰρ ὁμόκλεον ἀλλήλοισι.
<rtc lang="grc" translate="no">Νέστωρ αὖτε μάλιστα Γερήνιος οὖρος Ἀχαιῶν
<rtc lang="grc" translate="no">λίσσεθ' ὑπὲρ τοκέων γουνούμενος ἄνδρα ἕκαστον:
<rtc lang="grc" translate="no">ὦ φίλοι ἀνέρες ἔστε καὶ αἰδῶ θέσθ' ἐνὶ θυμῷ
<rtc lang="grc" translate="no">ἄλλων ἀνθρώπων, ἐπὶ δὲ μνήσασθε ἕκαστος
<rtc lang="grc" translate="no">παίδων ἠδ' ἀλόχων καὶ κτήσιος ἠδὲ τοκήων,
<rtc lang="grc" translate="no">ἠμὲν ὅτεῳ ζώουσι καὶ ᾧ κατατεθνήκασι:
<rtc lang="grc" translate="no">τῶν ὕπερ ἐνθάδ' ἐγὼ γουνάζομαι οὐ παρεόντων
<rtc lang="grc" translate="no">ἑστάμεναι κρατερῶς, μὴ δὲ τρωπᾶσθε φόβον δέ.</ruby>

<ruby><rtc lang="grc" translate="no">ὣς εἰπὼν ὄτρυνε μένος καὶ θυμὸν ἑκάστου.
<rtc lang="grc" translate="no">τοῖσι δ' ἀπ' ὀφθαλμῶν νέφος ἀχλύος ὦσεν Ἀθήνη
<rtc lang="grc" translate="no">θεσπέσιον: μάλα δέ σφι φόως γένετ' ἀμφοτέρωθεν
<rtc lang="grc" translate="no">ἠμὲν πρὸς νηῶν καὶ ὁμοιί̈ου πολέμοιο.
<rtc lang="grc" translate="no">Ἕκτορα δὲ φράσσαντο βοὴν ἀγαθὸν καὶ ἑταίρους,
<rtc lang="grc" translate="no">ἠμὲν ὅσοι μετόπισθεν ἀφέστασαν οὐδὲ μάχοντο,
<rtc lang="grc" translate="no">ἠδ' ὅσσοι παρὰ νηυσὶ μάχην ἐμάχοντο θοῇσιν.</ruby>

<ruby><rtc lang="grc" translate="no">οὐδ' ἄρ' ἔτ' Αἴαντι μεγαλήτορι ἥνδανε θυμῷ
<rtc lang="grc" translate="no">ἑστάμεν ἔνθά περ ἄλλοι ἀφέστασαν υἷες Ἀχαιῶν:
<rtc lang="grc" translate="no">ἀλλ' ὅ γε νηῶν ἴκρι' ἐπῴχετο μακρὰ βιβάσθων,
<rtc lang="grc" translate="no">νώμα δὲ ξυστὸν μέγα ναύμαχον ἐν παλάμῃσι
<rtc lang="grc" translate="no">κολλητὸν βλήτροισι δυωκαιεικοσίπηχυ.
<rtc lang="grc" translate="no">ὡς δ' ὅτ' ἀνὴρ ἵπποισι κελητίζειν ἐὺ̈ εἰδώς,
<rtc lang="grc" translate="no">ὅς τ' ἐπεὶ ἐκ πολέων πίσυρας συναείρεται ἵππους,
<rtc lang="grc" translate="no">σεύας ἐκ πεδίοιο μέγα προτὶ ἄστυ δίηται
<rtc lang="grc" translate="no">λαοφόρον καθ' ὁδόν: πολέες τέ ἑ θηήσαντο
<rtc lang="grc" translate="no">ἀνέρες ἠδὲ γυναῖκες: ὃ δ' ἔμπεδον ἀσφαλὲς αἰεὶ
<rtc lang="grc" translate="no">θρῴσκων ἄλλοτ' ἐπ' ἄλλον ἀμείβεται, οἳ δὲ πέτονται:
<rtc lang="grc" translate="no">ὣς Αἴας ἐπὶ πολλὰ θοάων ἴκρια νηῶν
<rtc lang="grc" translate="no">φοίτα μακρὰ βιβάς, φωνὴ δέ οἱ αἰθέρ' ἵκανεν,
<rtc lang="grc" translate="no">αἰεὶ δὲ σμερδνὸν βοόων Δαναοῖσι κέλευε
<rtc lang="grc" translate="no">νηυσί τε καὶ κλισίῃσιν ἀμυνέμεν. οὐδὲ μὲν Ἕκτωρ
<rtc lang="grc" translate="no">μίμνεν ἐνὶ Τρώων ὁμάδῳ πύκα θωρηκτάων:
<rtc lang="grc" translate="no">ἀλλ' ὥς τ' ὀρνίθων πετεηνῶν αἰετὸς αἴθων
<rtc lang="grc" translate="no">ἔθνος ἐφορμᾶται ποταμὸν πάρα βοσκομενάων
<rtc lang="grc" translate="no">χηνῶν ἢ γεράνων ἢ κύκνων δουλιχοδείρων,
<rtc lang="grc" translate="no">ὣς Ἕκτωρ ἴθυσε νεὸς κυανοπρῴροιο
<rtc lang="grc" translate="no">ἀντίος ἀί̈ξας: τὸν δὲ Ζεὺς ὦσεν ὄπισθε
<rtc lang="grc" translate="no">χειρὶ μάλα μεγάλῃ, ὄτρυνε δὲ λαὸν ἅμ' αὐτῷ.
<rtc lang="grc" translate="no">αὖτις δὲ δριμεῖα μάχη παρὰ νηυσὶν ἐτύχθη:
<rtc lang="grc" translate="no">φαίης κ' ἀκμῆτας καὶ ἀτειρέας ἀλλήλοισιν
<rtc lang="grc" translate="no">ἄντεσθ' ἐν πολέμῳ, ὡς ἐσσυμένως ἐμάχοντο.
<rtc lang="grc" translate="no">τοῖσι δὲ μαρναμένοισιν ὅδ' ἦν νόος: ἤτοι Ἀχαιοὶ
<rtc lang="grc" translate="no">οὐκ ἔφασαν φεύξεσθαι ὑπ' ἐκ κακοῦ, ἀλλ' ὀλέεσθαι,
<rtc lang="grc" translate="no">Τρωσὶν δ' ἔλπετο θυμὸς ἐνὶ στήθεσσιν ἑκάστου
<rtc lang="grc" translate="no">νῆας ἐνιπρήσειν κτενέειν θ' ἥρωας Ἀχαιούς.
<rtc lang="grc" translate="no">οἳ μὲν τὰ φρονέοντες ἐφέστασαν ἀλλήλοισιν:
<rtc lang="grc" translate="no">Ἕκτωρ δὲ πρυμνῆς νεὸς ἥψατο ποντοπόροιο
<rtc lang="grc" translate="no">καλῆς ὠκυάλου, ἣ Πρωτεσίλαον ἔνεικεν
<rtc lang="grc" translate="no">ἐς Τροίην, οὐδ' αὖτις ἀπήγαγε πατρίδα γαῖαν.
<rtc lang="grc" translate="no">τοῦ περ δὴ περὶ νηὸς Ἀχαιοί τε Τρῶές τε
<rtc lang="grc" translate="no">δῄουν ἀλλήλους αὐτοσχεδόν: οὐδ' ἄρα τοί γε
<rtc lang="grc" translate="no">τόξων ἀϊκὰς ἀμφὶς μένον οὐδ' ἔτ' ἀκόντων,
<rtc lang="grc" translate="no">ἀλλ' οἵ γ' ἐγγύθεν ἱστάμενοι ἕνα θυμὸν ἔχοντες
<rtc lang="grc" translate="no">ὀξέσι δὴ πελέκεσσι καὶ ἀξίνῃσι μάχοντο
<rtc lang="grc" translate="no">καὶ ξίφεσιν μεγάλοισι καὶ ἔγχεσιν ἀμφιγύοισι.
<rtc lang="grc" translate="no">πολλὰ δὲ φάσγανα καλὰ μελάνδετα κωπήεντα
<rtc lang="grc" translate="no">ἄλλα μὲν ἐκ χειρῶν χαμάδις πέσον, ἄλλα δ' ἀπ' ὤμων
<rtc lang="grc" translate="no">ἀνδρῶν μαρναμένων: ῥέε δ' αἵματι γαῖα μέλαινα.
<rtc lang="grc" translate="no">Ἕκτωρ δὲ πρύμνηθεν ἐπεὶ λάβεν οὐχὶ μεθίει
<rtc lang="grc" translate="no">ἄφλαστον μετὰ χερσὶν ἔχων, Τρωσὶν δὲ κέλευεν:
<rtc lang="grc" translate="no">οἴσετε πῦρ, ἅμα δ' αὐτοὶ ἀολλέες ὄρνυτ' ἀϋτήν:
<rtc lang="grc" translate="no">νῦν ἡμῖν πάντων Ζεὺς ἄξιον ἦμαρ ἔδωκε
<rtc lang="grc" translate="no">νῆας ἑλεῖν, αἳ δεῦρο θεῶν ἀέκητι μολοῦσαι
<rtc lang="grc" translate="no">ἡμῖν πήματα πολλὰ θέσαν, κακότητι γερόντων,
<rtc lang="grc" translate="no">οἵ μ' ἐθέλοντα μάχεσθαι ἐπὶ πρυμνῇσι νέεσσιν
<rtc lang="grc" translate="no">αὐτόν τ' ἰσχανάασκον ἐρητύοντό τε λαόν:
<rtc lang="grc" translate="no">ἀλλ' εἰ δή ῥα τότε βλάπτε φρένας εὐρύοπα Ζεὺς
<rtc lang="grc" translate="no">ἡμετέρας, νῦν αὐτὸς ἐποτρύνει καὶ ἀνώγει.</ruby>

<ruby><rtc lang="grc" translate="no">ὣς ἔφαθ', οἳ δ' ἄρα μᾶλλον ἐπ' Ἀργείοισιν ὄρουσαν.
<rtc lang="grc" translate="no">Αἴας δ' οὐκέτ' ἔμιμνε: βιάζετο γὰρ βελέεσσιν:
<rtc lang="grc" translate="no">ἀλλ' ἀνεχάζετο τυτθόν, ὀϊόμενος θανέεσθαι
<rtc lang="grc" translate="no">θρῆνυν ἐφ' ἑπταπόδην, λίπε δ' ἴκρια νηὸς ἐί̈σης.
<rtc lang="grc" translate="no">ἔνθ' ἄρ' ὅ γ' ἑστήκει δεδοκημένος, ἔγχεϊ δ' αἰεὶ
<rtc lang="grc" translate="no">Τρῶας ἄμυνε νεῶν, ὅς τις φέροι ἀκάματον πῦρ:
<rtc lang="grc" translate="no">αἰεὶ δὲ σμερδνὸν βοόων Δαναοῖσι κέλευε:
<rtc lang="grc" translate="no">ὦ φίλοι ἥρωες Δαναοὶ θεράποντες Ἄρηος
<rtc lang="grc" translate="no">ἀνέρες ἔστε φίλοι, μνήσασθε δὲ θούριδος ἀλκῆς.
<rtc lang="grc" translate="no">ἠέ τινάς φαμεν εἶναι ἀοσσητῆρας ὀπίσσω,
<rtc lang="grc" translate="no">ἦέ τι τεῖχος ἄρειον, ὅ κ' ἀνδράσι λοιγὸν ἀμύναι;
<rtc lang="grc" translate="no">οὐ μέν τι σχεδόν ἐστι πόλις πύργοις ἀραρυῖα,
<rtc lang="grc" translate="no">ᾗ κ' ἀπαμυναίμεσθ' ἑτεραλκέα δῆμον ἔχοντες:
<rtc lang="grc" translate="no">ἀλλ' ἐν γὰρ Τρώων πεδίῳ πύκα θωρηκτάων
<rtc lang="grc" translate="no">πόντῳ κεκλιμένοι ἑκὰς ἥμεθα πατρίδος αἴης:
<rtc lang="grc" translate="no">τὼ ἐν χερσὶ φόως, οὐ μειλιχίῃ πολέμοιο.</ruby>

<ruby><rtc lang="grc" translate="no">ἦ, καὶ μαιμώων ἔφεπ' ἔγχεϊ ὀξυόεντι.
<rtc lang="grc" translate="no">ὅς τις δὲ Τρώων κοίλῃς ἐπὶ νηυσὶ φέροιτο
<rtc lang="grc" translate="no">σὺν πυρὶ κηλείῳ, χάριν Ἕκτορος ὀτρύναντος,
<rtc lang="grc" translate="no">τὸν δ' Αἴας οὔτασκε δεδεγμένος ἔγχεϊ μακρῷ:
<rtc lang="grc" translate="no">δώδεκα δὲ προπάροιθε νεῶν αὐτοσχεδὸν οὖτα.</ruby>
</ol>

<nav>
	<a href="#!/" rel="contents">Table of Contents</a>
	<a href="#!/iliad/book14/" rel="prev">Previous</a>
	<a href="#!/iliad/book16/" rel="next">Next</a>
</nav>
</section>
<!--#include file="../copyright.html" -->
</article>
