<article itemscope itemtype="http://schema.org/Book http://schema.org/PublicationVolume">
<meta itemprop="copyrightYear" content="1898" />
<meta itemprop="volumeNumber" content="3" />
<h2 itemprop="name">The Iliad</h2>
<u itemprop="author">Homer</u>

<section itemscope itemtype="http://schema.org/Book http://schema.org/PublicationIssue">
<nav>
	<a href="#!/" rel="contents">Table of Contents</a>
	<a href="#!/iliad/book16/" rel="prev">Previous</a>
	<a href="#!/iliad/book18/" rel="next">Next</a>
</nav>
<meta itemprop="issueNumber" content="17" />
<h3 itemprop="name">Book 17</h3>

<ol>
<ruby><rtc lang="grc" translate="no">οὐδ' ἔλαθ' Ἀτρέος υἱὸν ἀρηί̈φιλον Μενέλαον
<rtc lang="grc" translate="no">Πάτροκλος Τρώεσσι δαμεὶς ἐν δηϊοτῆτι.
<rtc lang="grc" translate="no">βῆ δὲ διὰ προμάχων κεκορυθμένος αἴθοπι χαλκῷ,
<rtc lang="grc" translate="no">ἀμφὶ δ' ἄρ' αὐτῷ βαῖν' ὥς τις περὶ πόρτακι μήτηρ
<rtc lang="grc" translate="no">πρωτοτόκος κινυρὴ οὐ πρὶν εἰδυῖα τόκοιο:
<rtc lang="grc" translate="no">ὣς περὶ Πατρόκλῳ βαῖνε ξανθὸς Μενέλαος.
<rtc lang="grc" translate="no">πρόσθε δέ οἱ δόρυ τ' ἔσχε καὶ ἀσπίδα πάντοσ' ἐί̈σην,
<rtc lang="grc" translate="no">τὸν κτάμεναι μεμαὼς ὅς τις τοῦ γ' ἀντίος ἔλθοι.
<rtc lang="grc" translate="no">οὐδ' ἄρα Πάνθου υἱὸς ἐϋμμελίης ἀμέλησε
<rtc lang="grc" translate="no">Πατρόκλοιο πεσόντος ἀμύμονος: ἄγχι δ' ἄρ' αὐτοῦ
<rtc lang="grc" translate="no">ἔστη, καὶ προσέειπεν ἀρηί̈φιλον Μενέλαον:
<rtc lang="grc" translate="no">Ἀτρεί̈δη Μενέλαε διοτρεφὲς ὄρχαμε λαῶν
<rtc lang="grc" translate="no">χάζεο, λεῖπε δὲ νεκρόν, ἔα δ' ἔναρα βροτόεντα:
<rtc lang="grc" translate="no">οὐ γάρ τις πρότερος Τρώων κλειτῶν τ' ἐπικούρων
<rtc lang="grc" translate="no">Πάτροκλον βάλε δουρὶ κατὰ κρατερὴν ὑσμίνην:
<rtc lang="grc" translate="no">τώ με ἔα κλέος ἐσθλὸν ἐνὶ Τρώεσσιν ἀρέσθαι,
<rtc lang="grc" translate="no">μή σε βάλω, ἀπὸ δὲ μελιηδέα θυμὸν ἕλωμαι.</ruby>

<ruby><rtc lang="grc" translate="no">τὸν δὲ μέγ' ὀχθήσας προσέφη ξανθὸς Μενέλαος:
<rtc lang="grc" translate="no">Ζεῦ πάτερ οὐ μὲν καλὸν ὑπέρβιον εὐχετάασθαι.
<rtc lang="grc" translate="no">οὔτ' οὖν παρδάλιος τόσσον μένος οὔτε λέοντος
<rtc lang="grc" translate="no">οὔτε συὸς κάπρου ὀλοόφρονος, οὗ τε μέγιστος
<rtc lang="grc" translate="no">θυμὸς ἐνὶ στήθεσσι περὶ σθένεϊ βλεμεαίνει,
<rtc lang="grc" translate="no">ὅσσον Πάνθου υἷες ἐϋμμελίαι φρονέουσιν.
<rtc lang="grc" translate="no">οὐδὲ μὲν οὐδὲ βίη Ὑπερήνορος ἱπποδάμοιο
<rtc lang="grc" translate="no">ἧς ἥβης ἀπόνηθ', ὅτε μ' ὤνατο καί μ' ὑπέμεινε
<rtc lang="grc" translate="no">καί μ' ἔφατ' ἐν Δαναοῖσιν ἐλέγχιστον πολεμιστὴν
<rtc lang="grc" translate="no">ἔμμεναι: οὐδέ ἕ φημι πόδεσσί γε οἷσι κιόντα
<rtc lang="grc" translate="no">εὐφρῆναι ἄλοχόν τε φίλην κεδνούς τε τοκῆας.
<rtc lang="grc" translate="no">ὥς θην καὶ σὸν ἐγὼ λύσω μένος εἴ κέ μευ ἄντα
<rtc lang="grc" translate="no">στήῃς: ἀλλά σ' ἔγωγ' ἀναχωρήσαντα κελεύω
<rtc lang="grc" translate="no">ἐς πληθὺν ἰέναι, μηδ' ἀντίος ἵστασ' ἐμεῖο
<rtc lang="grc" translate="no">πρίν τι κακὸν παθέειν: ῥεχθὲν δέ τε νήπιος ἔγνω.</ruby>

<ruby><rtc lang="grc" translate="no">ὣς φάτο, τὸν δ' οὐ πεῖθεν: ἀμειβόμενος δὲ προσηύδα:
<rtc lang="grc" translate="no">νῦν μὲν δὴ Μενέλαε διοτρεφὲς ἦ μάλα τείσεις
<rtc lang="grc" translate="no">γνωτὸν ἐμὸν τὸν ἔπεφνες, ἐπευχόμενος δ' ἀγορεύεις,
<rtc lang="grc" translate="no">χήρωσας δὲ γυναῖκα μυχῷ θαλάμοιο νέοιο,
<rtc lang="grc" translate="no">ἀρητὸν δὲ τοκεῦσι γόον καὶ πένθος ἔθηκας.
<rtc lang="grc" translate="no">ἦ κέ σφιν δειλοῖσι γόου κατάπαυμα γενοίμην
<rtc lang="grc" translate="no">εἴ κεν ἐγὼ κεφαλήν τε τεὴν καὶ τεύχε' ἐνείκας
<rtc lang="grc" translate="no">Πάνθῳ ἐν χείρεσσι βάλω καὶ Φρόντιδι δίῃ.
<rtc lang="grc" translate="no">ἀλλ' οὐ μὰν ἔτι δηρὸν ἀπείρητος πόνος ἔσται
<rtc lang="grc" translate="no">οὐδ' ἔτ' ἀδήριτος ἤτ' ἀλκῆς ἤτε φόβοιο.
<rtc lang="grc" translate="no">ὣς εἰπὼν οὔτησε κατ' ἀσπίδα πάντοσ' ἐί̈σην:
<rtc lang="grc" translate="no">οὐδ' ἔρρηξεν χαλκός, ἀνεγνάμφθη δέ οἱ αἰχμὴ
<rtc lang="grc" translate="no">ἀσπίδ' ἐνὶ κρατερῇ: ὃ δὲ δεύτερος ὄρνυτο χαλκῷ
<rtc lang="grc" translate="no">Ἀτρεί̈δης Μενέλαος ἐπευξάμενος Διὶ πατρί:
<rtc lang="grc" translate="no">ἂψ δ' ἀναχαζομένοιο κατὰ στομάχοιο θέμεθλα
<rtc lang="grc" translate="no">νύξ', ἐπὶ δ' αὐτὸς ἔρεισε βαρείῃ χειρὶ πιθήσας:
<rtc lang="grc" translate="no">ἀντικρὺ δ' ἁπαλοῖο δι' αὐχένος ἤλυθ' ἀκωκή,
<rtc lang="grc" translate="no">δούπησεν δὲ πεσών, ἀράβησε δὲ τεύχε' ἐπ' αὐτῷ.
<rtc lang="grc" translate="no">αἵματί οἱ δεύοντο κόμαι Χαρίτεσσιν ὁμοῖαι
<rtc lang="grc" translate="no">πλοχμοί θ', οἳ χρυσῷ τε καὶ ἀργύρῳ ἐσφήκωντο.
<rtc lang="grc" translate="no">οἷον δὲ τρέφει ἔρνος ἀνὴρ ἐριθηλὲς ἐλαίης
<rtc lang="grc" translate="no">χώρῳ ἐν οἰοπόλῳ, ὅθ' ἅλις ἀναβέβροχεν ὕδωρ,
<rtc lang="grc" translate="no">καλὸν τηλεθάον: τὸ δέ τε πνοιαὶ δονέουσι
<rtc lang="grc" translate="no">παντοίων ἀνέμων, καί τε βρύει ἄνθεϊ λευκῷ:
<rtc lang="grc" translate="no">ἐλθὼν δ' ἐξαπίνης ἄνεμος σὺν λαίλαπι πολλῇ
<rtc lang="grc" translate="no">βόθρου τ' ἐξέστρεψε καὶ ἐξετάνυσσ' ἐπὶ γαίῃ:
<rtc lang="grc" translate="no">τοῖον Πάνθου υἱὸν ἐϋμμελίην Εὔφορβον
<rtc lang="grc" translate="no">Ἀτρεί̈δης Μενέλαος ἐπεὶ κτάνε τεύχε' ἐσύλα.</ruby>

<ruby><rtc lang="grc" translate="no">ὡς δ' ὅτε τίς τε λέων ὀρεσίτροφος ἀλκὶ πεποιθὼς
<rtc lang="grc" translate="no">βοσκομένης ἀγέλης βοῦν ἁρπάσῃ ἥ τις ἀρίστη:
<rtc lang="grc" translate="no">τῆς δ' ἐξ αὐχέν' ἔαξε λαβὼν κρατεροῖσιν ὀδοῦσι
<rtc lang="grc" translate="no">πρῶτον, ἔπειτα δέ θ' αἷμα καὶ ἔγκατα πάντα λαφύσσει
<rtc lang="grc" translate="no">δῃῶν: ἀμφὶ δὲ τόν γε κύνες τ' ἄνδρές τε νομῆες
<rtc lang="grc" translate="no">πολλὰ μάλ' ἰύζουσιν ἀπόπροθεν οὐδ' ἐθέλουσιν
<rtc lang="grc" translate="no">ἀντίον ἐλθέμεναι: μάλα γὰρ χλωρὸν δέος αἱρεῖ:
<rtc lang="grc" translate="no">ὣς τῶν οὔ τινι θυμὸς ἐνὶ στήθεσσιν ἐτόλμα
<rtc lang="grc" translate="no">ἀντίον ἐλθέμεναι Μενελάου κυδαλίμοιο.
<rtc lang="grc" translate="no">ἔνθά κε ῥεῖα φέροι κλυτὰ τεύχεα Πανθοί̈δαο
<rtc lang="grc" translate="no">Ἀτρεί̈δης, εἰ μή οἱ ἀγάσσατο Φοῖβος Ἀπόλλων,
<rtc lang="grc" translate="no">ὅς ῥά οἱ Ἕκτορ' ἐπῶρσε θοῷ ἀτάλαντον Ἄρηϊ
<rtc lang="grc" translate="no">ἀνέρι εἰσάμενος Κικόνων ἡγήτορι Μέντῃ:
<rtc lang="grc" translate="no">καί μιν φωνήσας ἔπεα πτερόεντα προσηύδα:
<rtc lang="grc" translate="no">Ἕκτορ νῦν σὺ μὲν ὧδε θέεις ἀκίχητα διώκων
<rtc lang="grc" translate="no">ἵππους Αἰακίδαο δαί̈φρονος: οἳ δ' ἀλεγεινοὶ
<rtc lang="grc" translate="no">ἀνδράσι γε θνητοῖσι δαμήμεναι ἠδ' ὀχέεσθαι
<rtc lang="grc" translate="no">ἄλλῳ γ' ἢ Ἀχιλῆϊ, τὸν ἀθανάτη τέκε μήτηρ.
<rtc lang="grc" translate="no">τόφρα δέ τοι Μενέλαος ἀρήϊος Ἀτρέος υἱὸς
<rtc lang="grc" translate="no">Πατρόκλῳ περιβὰς Τρώων τὸν ἄριστον ἔπεφνε
<rtc lang="grc" translate="no">Πανθοί̈δην Εὔφορβον, ἔπαυσε δὲ θούριδος ἀλκῆς.
<rtc lang="grc" translate="no">ὣς εἰπὼν ὃ μὲν αὖτις ἔβη θεὸς ἂμ πόνον ἀνδρῶν,
<rtc lang="grc" translate="no">Ἕκτορα δ' αἰνὸν ἄχος πύκασε φρένας ἀμφὶ μελαίνας:
<rtc lang="grc" translate="no">πάπτηνεν δ' ἄρ' ἔπειτα κατὰ στίχας, αὐτίκα δ' ἔγνω
<rtc lang="grc" translate="no">τὸν μὲν ἀπαινύμενον κλυτὰ τεύχεα, τὸν δ' ἐπὶ γαίῃ
<rtc lang="grc" translate="no">κείμενον: ἔρρει δ' αἷμα κατ' οὐταμένην ὠτειλήν.
<rtc lang="grc" translate="no">βῆ δὲ διὰ προμάχων κεκορυθμένος αἴθοπι χαλκῷ
<rtc lang="grc" translate="no">ὀξέα κεκλήγων φλογὶ εἴκελος Ἡφαίστοιο
<rtc lang="grc" translate="no">ἀσβέστῳ: οὐδ' υἱὸν λάθεν Ἀτρέος ὀξὺ βοήσας:
<rtc lang="grc" translate="no">ὀχθήσας δ' ἄρα εἶπε πρὸς ὃν μεγαλήτορα θυμόν:
<rtc lang="grc" translate="no">ὤ μοι ἐγὼν εἰ μέν κε λίπω κάτα τεύχεα καλὰ
<rtc lang="grc" translate="no">Πάτροκλόν θ', ὃς κεῖται ἐμῆς ἕνεκ' ἐνθάδε τιμῆς,
<rtc lang="grc" translate="no">μή τίς μοι Δαναῶν νεμεσήσεται ὅς κεν ἴδηται.
<rtc lang="grc" translate="no">εἰ δέ κεν Ἕκτορι μοῦνος ἐὼν καὶ Τρωσὶ μάχωμαι
<rtc lang="grc" translate="no">αἰδεσθείς, μή πώς με περιστήωσ' ἕνα πολλοί:
<rtc lang="grc" translate="no">Τρῶας δ' ἐνθάδε πάντας ἄγει κορυθαίολος Ἕκτωρ.
<rtc lang="grc" translate="no">ἀλλὰ τί ἤ μοι ταῦτα φίλος διελέξατο θυμός;
<rtc lang="grc" translate="no">ὁππότ' ἀνὴρ ἐθέλῃ πρὸς δαίμονα φωτὶ μάχεσθαι
<rtc lang="grc" translate="no">ὅν κε θεὸς τιμᾷ, τάχα οἱ μέγα πῆμα κυλίσθη.
<rtc lang="grc" translate="no">τώ μ' οὔ τις Δαναῶν νεμεσήσεται ὅς κεν ἴδηται
<rtc lang="grc" translate="no">Ἕκτορι χωρήσαντ', ἐπεὶ ἐκ θεόφιν πολεμίζει.
<rtc lang="grc" translate="no">εἰ δέ που Αἴαντός γε βοὴν ἀγαθοῖο πυθοίμην,
<rtc lang="grc" translate="no">ἄμφω κ' αὖτις ἰόντες ἐπιμνησαίμεθα χάρμης
<rtc lang="grc" translate="no">καὶ πρὸς δαίμονά περ, εἴ πως ἐρυσαίμεθα νεκρὸν
<rtc lang="grc" translate="no">Πηλεί̈δῃ Ἀχιλῆϊ: κακῶν δέ κε φέρτατον εἴη.
<rtc lang="grc" translate="no">εἷος ὁ ταῦθ' ὅρμαινε κατὰ φρένα καὶ κατὰ θυμὸν
<rtc lang="grc" translate="no">τόφρα δ' ἐπὶ Τρώων στίχες ἤλυθον: ἦρχε δ' ἄρ' Ἕκτωρ.
<rtc lang="grc" translate="no">αὐτὰρ ὅ γ' ἐξοπίσω ἀνεχάζετο, λεῖπε δὲ νεκρὸν
<rtc lang="grc" translate="no">ἐντροπαλιζόμενος ὥς τε λὶς ἠϋγένειος,
<rtc lang="grc" translate="no">ὅν ῥα κύνες τε καὶ ἄνδρες ἀπὸ σταθμοῖο δίωνται
<rtc lang="grc" translate="no">ἔγχεσι καὶ φωνῇ: τοῦ δ' ἐν φρεσὶν ἄλκιμον ἦτορ
<rtc lang="grc" translate="no">παχνοῦται, ἀέκων δέ τ' ἔβη ἀπὸ μεσσαύλοιο:
<rtc lang="grc" translate="no">ὣς ἀπὸ Πατρόκλοιο κίε ξανθὸς Μενέλαος.
<rtc lang="grc" translate="no">στῆ δὲ μεταστρεφθεὶς ἐπεὶ ἵκετο ἔθνος ἑταίρων
<rtc lang="grc" translate="no">παπταίνων Αἴαντα μέγαν Τελαμώνιον υἱόν.
<rtc lang="grc" translate="no">τὸν δὲ μάλ' αἶψ' ἐνόησε μάχης ἐπ' ἀριστερὰ πάσης
<rtc lang="grc" translate="no">θαρσύνονθ' ἑτάρους καὶ ἐποτρύνοντα μάχεσθαι:
<rtc lang="grc" translate="no">θεσπέσιον γάρ σφιν φόβον ἔμβαλε Φοῖβος Ἀπόλλων:
<rtc lang="grc" translate="no">βῆ δὲ θέειν, εἶθαρ δὲ παριστάμενος ἔπος ηὔδα.
<rtc lang="grc" translate="no">Αἶαν δεῦρο πέπον, περὶ Πατρόκλοιο θανόντος
<rtc lang="grc" translate="no">σπεύσομεν, αἴ κε νέκυν περ Ἀχιλλῆϊ προφέρωμεν
<rtc lang="grc" translate="no">γυμνόν: ἀτὰρ τά γε τεύχε' ἔχει κορυθαίολος Ἕκτωρ.</ruby>

<ruby><rtc lang="grc" translate="no">ὣς ἔφατ', Αἴαντι δὲ δαί̈φρονι θυμὸν ὄρινε:
<rtc lang="grc" translate="no">βῆ δὲ διὰ προμάχων, ἅμα δὲ ξανθὸς Μενέλαος.
<rtc lang="grc" translate="no">Ἕκτωρ μὲν Πάτροκλον ἐπεὶ κλυτὰ τεύχε' ἀπηύρα,
<rtc lang="grc" translate="no">ἕλχ' ἵν' ἀπ' ὤμοιιν κεφαλὴν τάμοι ὀξέϊ χαλκῷ,
<rtc lang="grc" translate="no">τὸν δὲ νέκυν Τρῳῇσιν ἐρυσσάμενος κυσὶ δοίη.
<rtc lang="grc" translate="no">Αἴας δ' ἐγγύθεν ἦλθε φέρων σάκος ἠύ̈τε πύργον:
<rtc lang="grc" translate="no">Ἕκτωρ δ' ἂψ ἐς ὅμιλον ἰὼν ἀνεχάζεθ' ἑταίρων,
<rtc lang="grc" translate="no">ἐς δίφρον δ' ἀνόρουσε: δίδου δ' ὅ γε τεύχεα καλὰ
<rtc lang="grc" translate="no">Τρωσὶ φέρειν προτὶ ἄστυ, μέγα κλέος ἔμμεναι αὐτῷ.
<rtc lang="grc" translate="no">Αἴας δ' ἀμφὶ Μενοιτιάδῃ σάκος εὐρὺ καλύψας
<rtc lang="grc" translate="no">ἑστήκει ὥς τίς τε λέων περὶ οἷσι τέκεσσιν,
<rtc lang="grc" translate="no">ᾧ ῥά τε νήπι' ἄγοντι συναντήσωνται ἐν ὕλῃ
<rtc lang="grc" translate="no">ἄνδρες ἐπακτῆρες: ὃ δέ τε σθένεϊ βλεμεαίνει,
<rtc lang="grc" translate="no">πᾶν δέ τ' ἐπισκύνιον κάτω ἕλκεται ὄσσε καλύπτων:
<rtc lang="grc" translate="no">ὣς Αἴας περὶ Πατρόκλῳ ἥρωϊ βεβήκει.
<rtc lang="grc" translate="no">Ἀτρεί̈δης δ' ἑτέρωθεν ἀρηί̈φιλος Μενέλαος
<rtc lang="grc" translate="no">ἑστήκει, μέγα πένθος ἐνὶ στήθεσσιν ἀέξων.</ruby>

<ruby><rtc lang="grc" translate="no">Γλαῦκος δ' Ἱππολόχοιο πάϊς Λυκίων ἀγὸς ἀνδρῶν
<rtc lang="grc" translate="no">Ἕκτορ' ὑπόδρα ἰδὼν χαλεπῷ ἠνίπαπε μύθῳ:
<rtc lang="grc" translate="no">Ἕκτορ εἶδος ἄριστε μάχης ἄρα πολλὸν ἐδεύεο.
<rtc lang="grc" translate="no">ἦ σ' αὔτως κλέος ἐσθλὸν ἔχει φύξηλιν ἐόντα.
<rtc lang="grc" translate="no">φράζεο νῦν ὅππως κε πόλιν καὶ ἄστυ σαώσῃς
<rtc lang="grc" translate="no">οἶος σὺν λαοῖς τοὶ Ἰλίῳ ἐγγεγάασιν:
<rtc lang="grc" translate="no">οὐ γάρ τις Λυκίων γε μαχησόμενος Δαναοῖσιν
<rtc lang="grc" translate="no">εἶσι περὶ πτόλιος, ἐπεὶ οὐκ ἄρα τις χάρις ἦεν
<rtc lang="grc" translate="no">μάρνασθαι δηί̈οισιν ἐπ' ἀνδράσι νωλεμὲς αἰεί.
<rtc lang="grc" translate="no">πῶς κε σὺ χείρονα φῶτα σαώσειας μεθ' ὅμιλον
<rtc lang="grc" translate="no">σχέτλι', ἐπεὶ Σαρπηδόν' ἅμα ξεῖνον καὶ ἑταῖρον
<rtc lang="grc" translate="no">κάλλιπες Ἀργείοισιν ἕλωρ καὶ κύρμα γενέσθαι,
<rtc lang="grc" translate="no">ὅς τοι πόλλ' ὄφελος γένετο πτόλεί̈ τε καὶ αὐτῷ
<rtc lang="grc" translate="no">ζωὸς ἐών: νῦν δ' οὔ οἱ ἀλαλκέμεναι κύνας ἔτλης.
<rtc lang="grc" translate="no">τὼ νῦν εἴ τις ἐμοὶ Λυκίων ἐπιπείσεται ἀνδρῶν
<rtc lang="grc" translate="no">οἴκαδ' ἴμεν, Τροίῃ δὲ πεφήσεται αἰπὺς ὄλεθρος.
<rtc lang="grc" translate="no">εἰ γὰρ νῦν Τρώεσσι μένος πολυθαρσὲς ἐνείη
<rtc lang="grc" translate="no">ἄτρομον, οἷόν τ' ἄνδρας ἐσέρχεται οἳ περὶ πάτρης
<rtc lang="grc" translate="no">ἀνδράσι δυσμενέεσσι πόνον καὶ δῆριν ἔθεντο,
<rtc lang="grc" translate="no">αἶψά κε Πάτροκλον ἐρυσαίμεθα Ἴλιον εἴσω.
<rtc lang="grc" translate="no">εἰ δ' οὗτος προτὶ ἄστυ μέγα Πριάμοιο ἄνακτος
<rtc lang="grc" translate="no">ἔλθοι τεθνηὼς καί μιν ἐρυσαίμεθα χάρμης,
<rtc lang="grc" translate="no">αἶψά κεν Ἀργεῖοι Σαρπηδόνος ἔντεα καλὰ
<rtc lang="grc" translate="no">λύσειαν, καί κ' αὐτὸν ἀγοίμεθα Ἴλιον εἴσω:
<rtc lang="grc" translate="no">τοίου γὰρ θεράπων πέφατ' ἀνέρος, ὃς μέγ' ἄριστος
<rtc lang="grc" translate="no">Ἀργείων παρὰ νηυσὶ καὶ ἀγχέμαχοι θεράποντες.
<rtc lang="grc" translate="no">ἀλλὰ σύ γ' Αἴαντος μεγαλήτορος οὐκ ἐτάλασσας
<rtc lang="grc" translate="no">στήμεναι ἄντα κατ' ὄσσε ἰδὼν δηί̈ων ἐν ἀϋτῇ,
<rtc lang="grc" translate="no">οὐδ' ἰθὺς μαχέσασθαι, ἐπεὶ σέο φέρτερός ἐστι.</ruby>

<ruby><rtc lang="grc" translate="no">τὸν δ' ἄρ' ὑπόδρα ἰδὼν προσέφη κορυθαίολος Ἕκτωρ:
<rtc lang="grc" translate="no">Γλαῦκε τί ἢ δὲ σὺ τοῖος ἐὼν ὑπέροπλον ἔειπες;
<rtc lang="grc" translate="no">ὢ πόποι ἦ τ' ἐφάμην σὲ περὶ φρένας ἔμμεναι ἄλλων
<rtc lang="grc" translate="no">τῶν ὅσσοι Λυκίην ἐριβώλακα ναιετάουσι:
<rtc lang="grc" translate="no">νῦν δέ σευ ὠνοσάμην πάγχυ φρένας οἷον ἔειπες,
<rtc lang="grc" translate="no">ὅς τέ με φῂς Αἴαντα πελώριον οὐχ ὑπομεῖναι.
<rtc lang="grc" translate="no">οὔ τοι ἐγὼν ἔρριγα μάχην οὐδὲ κτύπον ἵππων:
<rtc lang="grc" translate="no">ἀλλ' αἰεί τε Διὸς κρείσσων νόος αἰγιόχοιο,
<rtc lang="grc" translate="no">ὅς τε καὶ ἄλκιμον ἄνδρα φοβεῖ καὶ ἀφείλετο νίκην
<rtc lang="grc" translate="no">ῥηϊδίως, ὁτὲ δ' αὐτὸς ἐποτρύνει μαχέσασθαι.
<rtc lang="grc" translate="no">ἀλλ' ἄγε δεῦρο πέπον, παρ' ἔμ' ἵστασο καὶ ἴδε ἔργον,
<rtc lang="grc" translate="no">ἠὲ πανημέριος κακὸς ἔσσομαι, ὡς ἀγορεύεις,
<rtc lang="grc" translate="no">ἦ τινα καὶ Δαναῶν ἀλκῆς μάλα περ μεμαῶτα
<rtc lang="grc" translate="no">σχήσω ἀμυνέμεναι περὶ Πατρόκλοιο θανόντος.</ruby>

<ruby><rtc lang="grc" translate="no">ὣς εἰπὼν Τρώεσσιν ἐκέκλετο μακρὸν ἀύ̈σας:
<rtc lang="grc" translate="no">Τρῶες καὶ Λύκιοι καὶ Δάρδανοι ἀγχιμαχηταί,
<rtc lang="grc" translate="no">ἀνέρες ἔστε φίλοι, μνήσασθε δὲ θούριδος ἀλκῆς,
<rtc lang="grc" translate="no">ὄφρ' ἂν ἐγὼν Ἀχιλῆος ἀμύμονος ἔντεα δύω
<rtc lang="grc" translate="no">καλά, τὰ Πατρόκλοιο βίην ἐνάριξα κατακτάς.</ruby>

<ruby><rtc lang="grc" translate="no">ὣς ἄρα φωνήσας ἀπέβη κορυθαίολος Ἕκτωρ
<rtc lang="grc" translate="no">δηί̈ου ἐκ πολέμοιο: θέων δ' ἐκίχανεν ἑταίρους
<rtc lang="grc" translate="no">ὦκα μάλ' οὔ πω τῆλε ποσὶ κραιπνοῖσι μετασπών,
<rtc lang="grc" translate="no">οἳ προτὶ ἄστυ φέρον κλυτὰ τεύχεα Πηλεί̈ωνος.
<rtc lang="grc" translate="no">στὰς δ' ἀπάνευθε μάχης πολυδακρύου ἔντε' ἄμειβεν:
<rtc lang="grc" translate="no">ἤτοι ὃ μὲν τὰ ἃ δῶκε φέρειν προτὶ Ἴλιον ἱρὴν
<rtc lang="grc" translate="no">Τρωσὶ φιλοπτολέμοισιν, ὃ δ' ἄμβροτα τεύχεα δῦνε
<rtc lang="grc" translate="no">Πηλεί̈δεω Ἀχιλῆος ἅ οἱ θεοὶ Οὐρανίωνες
<rtc lang="grc" translate="no">πατρὶ φίλῳ ἔπορον: ὃ δ' ἄρα ᾧ παιδὶ ὄπασσε
<rtc lang="grc" translate="no">γηράς: ἀλλ' οὐχ υἱὸς ἐν ἔντεσι πατρὸς ἐγήρα.</ruby>

<ruby><rtc lang="grc" translate="no">τὸν δ' ὡς οὖν ἀπάνευθεν ἴδεν νεφεληγερέτα Ζεὺς
<rtc lang="grc" translate="no">τεύχεσι Πηλεί̈δαο κορυσσόμενον θείοιο,
<rtc lang="grc" translate="no">κινήσας ῥα κάρη προτὶ ὃν μυθήσατο θυμόν:
<rtc lang="grc" translate="no">ἆ δείλ' οὐδέ τί τοι θάνατος καταθύμιός ἐστιν
<rtc lang="grc" translate="no">ὃς δή τοι σχεδὸν εἶσι: σὺ δ' ἄμβροτα τεύχεα δύνεις
<rtc lang="grc" translate="no">ἀνδρὸς ἀριστῆος, τόν τε τρομέουσι καὶ ἄλλοι:
<rtc lang="grc" translate="no">τοῦ δὴ ἑταῖρον ἔπεφνες ἐνηέα τε κρατερόν τε,
<rtc lang="grc" translate="no">τεύχεα δ' οὐ κατὰ κόσμον ἀπὸ κρατός τε καὶ ὤμων
<rtc lang="grc" translate="no">εἵλευ: ἀτάρ τοι νῦν γε μέγα κράτος ἐγγυαλίξω,
<rtc lang="grc" translate="no">τῶν ποινὴν ὅ τοι οὔ τι μάχης ἐκνοστήσαντι
<rtc lang="grc" translate="no">δέξεται Ἀνδρομάχη κλυτὰ τεύχεα Πηλεί̈ωνος.
<rtc lang="grc" translate="no">ἦ καὶ κυανέῃσιν ἐπ' ὀφρύσι νεῦσε Κρονίων.
<rtc lang="grc" translate="no">Ἕκτορι δ' ἥρμοσε τεύχε' ἐπὶ χροί̈, δῦ δέ μιν Ἄρης
<rtc lang="grc" translate="no">δεινὸς ἐνυάλιος, πλῆσθεν δ' ἄρα οἱ μέλε' ἐντὸς
<rtc lang="grc" translate="no">ἀλκῆς καὶ σθένεος: μετὰ δὲ κλειτοὺς ἐπικούρους
<rtc lang="grc" translate="no">βῆ ῥα μέγα ἰάχων: ἰνδάλλετο δέ σφισι πᾶσι
<rtc lang="grc" translate="no">τεύχεσι λαμπόμενος μεγαθύμου Πηλεί̈ωνος.
<rtc lang="grc" translate="no">ὄτρυνεν δὲ ἕκαστον ἐποιχόμενος ἐπέεσσι
<rtc lang="grc" translate="no">Μέσθλην τε Γλαῦκόν τε Μέδοντά τε Θερσίλοχόν τε
<rtc lang="grc" translate="no">Ἀστεροπαῖόν τε Δεισήνορά θ' Ἱππόθοόν τε
<rtc lang="grc" translate="no">Φόρκυν τε Χρομίον τε καὶ Ἔννομον οἰωνιστήν:
<rtc lang="grc" translate="no">τοὺς ὅ γ' ἐποτρύνων ἔπεα πτερόεντα προσηύδα:
<rtc lang="grc" translate="no">κέκλυτε μυρία φῦλα περικτιόνων ἐπικούρων:
<rtc lang="grc" translate="no">οὐ γὰρ ἐγὼ πληθὺν διζήμενος οὐδὲ χατίζων
<rtc lang="grc" translate="no">ἐνθάδ' ἀφ' ὑμετέρων πολίων ἤγειρα ἕκαστον,
<rtc lang="grc" translate="no">ἀλλ' ἵνα μοι Τρώων ἀλόχους καὶ νήπια τέκνα
<rtc lang="grc" translate="no">προφρονέως ῥύοισθε φιλοπτολέμων ὑπ' Ἀχαιῶν.
<rtc lang="grc" translate="no">τὰ φρονέων δώροισι κατατρύχω καὶ ἐδωδῇ
<rtc lang="grc" translate="no">λαούς, ὑμέτερον δὲ ἑκάστου θυμὸν ἀέξω.
<rtc lang="grc" translate="no">τώ τις νῦν ἰθὺς τετραμμένος ἢ ἀπολέσθω
<rtc lang="grc" translate="no">ἠὲ σαωθήτω: ἣ γὰρ πολέμου ὀαριστύς.
<rtc lang="grc" translate="no">ὃς δέ κε Πάτροκλον καὶ τεθνηῶτά περ ἔμπης
<rtc lang="grc" translate="no">Τρῶας ἐς ἱπποδάμους ἐρύσῃ, εἴξῃ δέ οἱ Αἴας,
<rtc lang="grc" translate="no">ἥμισυ τῷ ἐνάρων ἀποδάσσομαι, ἥμισυ δ' αὐτὸς
<rtc lang="grc" translate="no">ἕξω ἐγώ: τὸ δέ οἱ κλέος ἔσσεται ὅσσον ἐμοί περ.</ruby>

<ruby><rtc lang="grc" translate="no">ὣς ἔφαθ', οἳ δ' ἰθὺς Δαναῶν βρίσαντες ἔβησαν
<rtc lang="grc" translate="no">δούρατ' ἀνασχόμενοι: μάλα δέ σφισιν ἔλπετο θυμὸς
<rtc lang="grc" translate="no">νεκρὸν ὑπ' Αἴαντος ἐρύειν Τελαμωνιάδαο
<rtc lang="grc" translate="no">νήπιοι: ἦ τε πολέσσιν ἐπ' αὐτῷ θυμὸν ἀπηύρα.
<rtc lang="grc" translate="no">καὶ τότ' ἄρ' Αἴας εἶπε βοὴν ἀγαθὸν Μενέλαον:
<rtc lang="grc" translate="no">ὦ πέπον ὦ Μενέλαε διοτρεφὲς οὐκέτι νῶϊ
<rtc lang="grc" translate="no">ἔλπομαι αὐτώ περ νοστησέμεν ἐκ πολέμοιο.
<rtc lang="grc" translate="no">οὔ τι τόσον νέκυος περιδείδια Πατρόκλοιο,
<rtc lang="grc" translate="no">ὅς κε τάχα Τρώων κορέει κύνας ἠδ' οἰωνούς,
<rtc lang="grc" translate="no">ὅσσον ἐμῇ κεφαλῇ περιδείδια μή τι πάθῃσι,
<rtc lang="grc" translate="no">καὶ σῇ, ἐπεὶ πολέμοιο νέφος περὶ πάντα καλύπτει
<rtc lang="grc" translate="no">Ἕκτωρ, ἡμῖν δ' αὖτ' ἀναφαίνεται αἰπὺς ὄλεθρος.
<rtc lang="grc" translate="no">ἀλλ' ἄγ' ἀριστῆας Δαναῶν κάλει, ἤν τις ἀκούσῃ.
<rtc lang="grc" translate="no">ὣς ἔφατ', οὐδ' ἀπίθησε βοὴν ἀγαθὸς Μενέλαος,
<rtc lang="grc" translate="no">ἤϋσεν δὲ διαπρύσιον Δαναοῖσι γεγωνώς:
<rtc lang="grc" translate="no">ὦ φίλοι Ἀργείων ἡγήτορες ἠδὲ μέδοντες
<rtc lang="grc" translate="no">οἵ τε παρ' Ἀτρεί̈δῃς Ἀγαμέμνονι καὶ Μενελάῳ
<rtc lang="grc" translate="no">δήμια πίνουσιν καὶ σημαίνουσιν ἕκαστος
<rtc lang="grc" translate="no">λαοῖς: ἐκ δὲ Διὸς τιμὴ καὶ κῦδος ὀπηδεῖ.
<rtc lang="grc" translate="no">ἀργαλέον δέ μοί ἐστι διασκοπιᾶσθαι ἕκαστον
<rtc lang="grc" translate="no">ἡγεμόνων: τόσση γὰρ ἔρις πολέμοιο δέδηεν:
<rtc lang="grc" translate="no">ἀλλά τις αὐτὸς ἴτω, νεμεσιζέσθω δ' ἐνὶ θυμῷ
<rtc lang="grc" translate="no">Πάτροκλον Τρῳῇσι κυσὶν μέλπηθρα γενέσθαι.</ruby>

<ruby><rtc lang="grc" translate="no">ὣς ἔφατ', ὀξὺ δ' ἄκουσεν Ὀϊλῆος ταχὺς Αἴας:
<rtc lang="grc" translate="no">πρῶτος δ' ἀντίος ἦλθε θέων ἀνὰ δηϊοτῆτα,
<rtc lang="grc" translate="no">τὸν δὲ μετ' Ἰδομενεὺς καὶ ὀπάων Ἰδομενῆος
<rtc lang="grc" translate="no">Μηριόνης ἀτάλαντος Ἐνυαλίῳ ἀνδρειφόντῃ.
<rtc lang="grc" translate="no">τῶν δ' ἄλλων τίς κεν ᾗσι φρεσὶν οὐνόματ' εἴποι,
<rtc lang="grc" translate="no">ὅσσοι δὴ μετόπισθε μάχην ἤγειραν Ἀχαιῶν;</ruby>

<ruby><rtc lang="grc" translate="no">Τρῶες δὲ προὔτυψαν ἀολλέες: ἦρχε δ' ἄρ' Ἕκτωρ.
<rtc lang="grc" translate="no">ὡς δ' ὅτ' ἐπὶ προχοῇσι διιπετέος ποταμοῖο
<rtc lang="grc" translate="no">βέβρυχεν μέγα κῦμα ποτὶ ῥόον, ἀμφὶ δέ τ' ἄκραι
<rtc lang="grc" translate="no">ἠϊόνες βοόωσιν ἐρευγομένης ἁλὸς ἔξω,
<rtc lang="grc" translate="no">τόσσῃ ἄρα Τρῶες ἰαχῇ ἴσαν. αὐτὰρ Ἀχαιοὶ
<rtc lang="grc" translate="no">ἕστασαν ἀμφὶ Μενοιτιάδῃ ἕνα θυμὸν ἔχοντες
<rtc lang="grc" translate="no">φραχθέντες σάκεσιν χαλκήρεσιν: ἀμφὶ δ' ἄρά σφι
<rtc lang="grc" translate="no">λαμπρῇσιν κορύθεσσι Κρονίων ἠέρα πολλὴν
<rtc lang="grc" translate="no">χεῦ', ἐπεὶ οὐδὲ Μενοιτιάδην ἔχθαιρε πάρος γε,
<rtc lang="grc" translate="no">ὄφρα ζωὸς ἐὼν θεράπων ἦν Αἰακίδαο:
<rtc lang="grc" translate="no">μίσησεν δ' ἄρα μιν δηί̈ων κυσὶ κύρμα γενέσθαι
<rtc lang="grc" translate="no">Τρῳῇσιν: τὼ καί οἱ ἀμυνέμεν ὦρσεν ἑταίρους.
<rtc lang="grc" translate="no">ὦσαν δὲ πρότεροι Τρῶες ἑλίκωπας Ἀχαιούς:
<rtc lang="grc" translate="no">νεκρὸν δὲ προλιπόντες ὑπέτρεσαν, οὐδέ τιν' αὐτῶν
<rtc lang="grc" translate="no">Τρῶες ὑπέρθυμοι ἕλον ἔγχεσιν ἱέμενοί περ,
<rtc lang="grc" translate="no">ἀλλὰ νέκυν ἐρύοντο: μίνυνθα δὲ καὶ τοῦ Ἀχαιοὶ
<rtc lang="grc" translate="no">μέλλον ἀπέσσεσθαι: μάλα γάρ σφεας ὦκ' ἐλέλιξεν
<rtc lang="grc" translate="no">Αἴας, ὃς περὶ μὲν εἶδος, περὶ δ' ἔργα τέτυκτο
<rtc lang="grc" translate="no">τῶν ἄλλων Δαναῶν μετ' ἀμύμονα Πηλεί̈ωνα.
<rtc lang="grc" translate="no">ἴθυσεν δὲ διὰ προμάχων συὶ̈ εἴκελος ἀλκὴν
<rtc lang="grc" translate="no">καπρίῳ, ὅς τ' ἐν ὄρεσσι κύνας θαλερούς τ' αἰζηοὺς
<rtc lang="grc" translate="no">ῥηϊδίως ἐκέδασσεν, ἑλιξάμενος διὰ βήσσας:
<rtc lang="grc" translate="no">ὣς υἱὸς Τελαμῶνος ἀγαυοῦ φαίδιμος Αἴας
<rtc lang="grc" translate="no">ῥεῖα μετεισάμενος Τρώων ἐκέδασσε φάλαγγας
<rtc lang="grc" translate="no">οἳ περὶ Πατρόκλῳ βέβασαν, φρόνεον δὲ μάλιστα
<rtc lang="grc" translate="no">ἄστυ πότι σφέτερον ἐρύειν καὶ κῦδος ἀρέσθαι.</ruby>

<ruby><rtc lang="grc" translate="no">ἤτοι τὸν Λήθοιο Πελασγοῦ φαίδιμος υἱὸς
<rtc lang="grc" translate="no">Ἱππόθοος ποδὸς ἕλκε κατὰ κρατερὴν ὑσμίνην
<rtc lang="grc" translate="no">δησάμενος τελαμῶνι παρὰ σφυρὸν ἀμφὶ τένοντας
<rtc lang="grc" translate="no">Ἕκτορι καὶ Τρώεσσι χαριζόμενος: τάχα δ' αὐτῷ
<rtc lang="grc" translate="no">ἦλθε κακόν, τό οἱ οὔ τις ἐρύκακεν ἱεμένων περ.
<rtc lang="grc" translate="no">τὸν δ' υἱὸς Τελαμῶνος ἐπαί̈ξας δι' ὁμίλου
<rtc lang="grc" translate="no">πλῆξ' αὐτοσχεδίην κυνέης διὰ χαλκοπαρῄου:
<rtc lang="grc" translate="no">ἤρικε δ' ἱπποδάσεια κόρυς περὶ δουρὸς ἀκωκῇ
<rtc lang="grc" translate="no">πληγεῖσ' ἔγχεί̈ τε μεγάλῳ καὶ χειρὶ παχείῃ,
<rtc lang="grc" translate="no">ἐγκέφαλος δὲ παρ' αὐλὸν ἀνέδραμεν ἐξ ὠτειλῆς
<rtc lang="grc" translate="no">αἱματόεις: τοῦ δ' αὖθι λύθη μένος, ἐκ δ' ἄρα χειρῶν
<rtc lang="grc" translate="no">Πατρόκλοιο πόδα μεγαλήτορος ἧκε χαμᾶζε
<rtc lang="grc" translate="no">κεῖσθαι: ὃ δ' ἄγχ' αὐτοῖο πέσε πρηνὴς ἐπὶ νεκρῷ
<rtc lang="grc" translate="no">τῆλ' ἀπὸ Λαρίσης ἐριβώλακος, οὐδὲ τοκεῦσι
<rtc lang="grc" translate="no">θρέπτρα φίλοις ἀπέδωκε, μινυνθάδιος δέ οἱ αἰὼν
<rtc lang="grc" translate="no">ἔπλεθ' ὑπ' Αἴαντος μεγαθύμου δουρὶ δαμέντι.</ruby>

<ruby><rtc lang="grc" translate="no">Ἕκτωρ δ' αὖτ' Αἴαντος ἀκόντισε δουρὶ φαεινῷ:
<rtc lang="grc" translate="no">ἀλλ' ὃ μὲν ἄντα ἰδὼν ἠλεύατο χάλκεον ἔγχος
<rtc lang="grc" translate="no">τυτθόν: ὃ δὲ Σχεδίον μεγαθύμου Ἰφίτου υἱὸν
<rtc lang="grc" translate="no">Φωκήων ὄχ' ἄριστον, ὃς ἐν κλειτῷ Πανοπῆϊ
<rtc lang="grc" translate="no">οἰκία ναιετάασκε πολέσσ' ἄνδρεσσιν ἀνάσσων,
<rtc lang="grc" translate="no">τὸν βάλ' ὑπὸ κληῖ̈δα μέσην: διὰ δ' ἀμπερὲς ἄκρη
<rtc lang="grc" translate="no">αἰχμὴ χαλκείη παρὰ νείατον ὦμον ἀνέσχε:
<rtc lang="grc" translate="no">δούπησεν δὲ πεσών, ἀράβησε δὲ τεύχε' ἐπ' αὐτῷ.</ruby>

<ruby><rtc lang="grc" translate="no">Αἴας δ' αὖ Φόρκυνα δαί̈φρονα Φαίνοπος υἱὸν
<rtc lang="grc" translate="no">Ἱπποθόῳ περιβάντα μέσην κατὰ γαστέρα τύψε:
<rtc lang="grc" translate="no">ῥῆξε δὲ θώρηκος γύαλον, διὰ δ' ἔντερα χαλκὸς
<rtc lang="grc" translate="no">ἤφυσ': ὃ δ' ἐν κονίῃσι πεσὼν ἕλε γαῖαν ἀγοστῷ.
<rtc lang="grc" translate="no">χώρησαν δ' ὑπό τε πρόμαχοι καὶ φαίδιμος Ἕκτωρ:
<rtc lang="grc" translate="no">Ἀργεῖοι δὲ μέγα ἴαχον, ἐρύσαντο δὲ νεκροὺς
<rtc lang="grc" translate="no">Φόρκυν θ' Ἱππόθοόν τε, λύοντο δὲ τεύχε' ἀπ' ὤμων.
<rtc lang="grc" translate="no">ἔνθά κεν αὖτε Τρῶες ἀρηϊφίλων ὑπ' Ἀχαιῶν
<rtc lang="grc" translate="no">Ἴλιον εἰσανέβησαν ἀναλκείῃσι δαμέντες,
<rtc lang="grc" translate="no">Ἀργεῖοι δέ κε κῦδος ἕλον καὶ ὑπὲρ Διὸς αἶσαν
<rtc lang="grc" translate="no">κάρτεϊ καὶ σθένεϊ σφετέρῳ: ἀλλ' αὐτὸς Ἀπόλλων
<rtc lang="grc" translate="no">Αἰνείαν ὄτρυνε δέμας Περίφαντι ἐοικὼς
<rtc lang="grc" translate="no">κήρυκι Ἠπυτίδῃ, ὅς οἱ παρὰ πατρὶ γέροντι
<rtc lang="grc" translate="no">κηρύσσων γήρασκε φίλα φρεσὶ μήδεα εἰδώς:
<rtc lang="grc" translate="no">τῷ μιν ἐεισάμενος προσέφη Διὸς υἱὸς Ἀπόλλων:
<rtc lang="grc" translate="no">Αἰνεία πῶς ἂν καὶ ὑπὲρ θεὸν εἰρύσσαισθε
<rtc lang="grc" translate="no">Ἴλιον αἰπεινήν; ὡς δὴ ἴδον ἀνέρας ἄλλους
<rtc lang="grc" translate="no">κάρτεί̈ τε σθένεί̈ τε πεποιθότας ἠνορέῃ τε
<rtc lang="grc" translate="no">πλήθεί̈ τε σφετέρῳ καὶ ὑπερδέα δῆμον ἔχοντας:
<rtc lang="grc" translate="no">ἡμῖν δὲ Ζεὺς μὲν πολὺ βούλεται ἢ Δαναοῖσι
<rtc lang="grc" translate="no">νίκην: ἀλλ' αὐτοὶ τρεῖτ' ἄσπετον οὐδὲ μάχεσθε.</ruby>

<ruby><rtc lang="grc" translate="no">ὣς ἔφατ', Αἰνείας δ' ἑκατηβόλον Ἀπόλλωνα
<rtc lang="grc" translate="no">ἔγνω ἐς ἄντα ἰδών, μέγα δ' Ἕκτορα εἶπε βοήσας:
<rtc lang="grc" translate="no">Ἕκτόρ τ' ἠδ' ἄλλοι Τρώων ἀγοὶ ἠδ' ἐπικούρων
<rtc lang="grc" translate="no">αἰδὼς μὲν νῦν ἥδε γ' ἀρηϊφίλων ὑπ' Ἀχαιῶν
<rtc lang="grc" translate="no">Ἴλιον εἰσαναβῆναι ἀναλκείῃσι δαμέντας.
<rtc lang="grc" translate="no">ἀλλ' ἔτι γάρ τίς φησι θεῶν ἐμοὶ ἄγχι παραστὰς
<rtc lang="grc" translate="no">Ζῆν' ὕπατον μήστωρα μάχης ἐπιτάρροθον εἶναι:
<rtc lang="grc" translate="no">τώ ῥ' ἰθὺς Δαναῶν ἴομεν, μηδ' οἵ γε ἕκηλοι
<rtc lang="grc" translate="no">Πάτροκλον νηυσὶν πελασαίατο τεθνηῶτα.</ruby>

<ruby><rtc lang="grc" translate="no">ὣς φάτο, καί ῥα πολὺ προμάχων ἐξάλμενος ἔστη:
<rtc lang="grc" translate="no">οἳ δ' ἐλελίχθησαν καὶ ἐναντίοι ἔσταν Ἀχαιῶν.
<rtc lang="grc" translate="no">ἔνθ' αὖτ' Αἰνείας Λειώκριτον οὔτασε δουρὶ
<rtc lang="grc" translate="no">υἱὸν Ἀρίσβαντος Λυκομήδεος ἐσθλὸν ἑταῖρον.
<rtc lang="grc" translate="no">τὸν δὲ πεσόντ' ἐλέησεν ἀρηί̈φιλος Λυκομήδης,
<rtc lang="grc" translate="no">στῆ δὲ μάλ' ἐγγὺς ἰών, καὶ ἀκόντισε δουρὶ φαεινῷ,
<rtc lang="grc" translate="no">καὶ βάλεν Ἱππασίδην Ἀπισάονα ποιμένα λαῶν
<rtc lang="grc" translate="no">ἧπαρ ὑπὸ πραπίδων, εἶθαρ δ' ὑπὸ γούνατ' ἔλυσεν,
<rtc lang="grc" translate="no">ὅς ῥ' ἐκ Παιονίης ἐριβώλακος εἰληλούθει,
<rtc lang="grc" translate="no">καὶ δὲ μετ' Ἀστεροπαῖον ἀριστεύεσκε μάχεσθαι.</ruby>

<ruby><rtc lang="grc" translate="no">τὸν δὲ πεσόντ' ἐλέησεν ἀρήϊος Ἀστεροπαῖος,
<rtc lang="grc" translate="no">ἴθυσεν δὲ καὶ ὃ πρόφρων Δαναοῖσι μάχεσθαι:
<rtc lang="grc" translate="no">ἀλλ' οὔ πως ἔτι εἶχε: σάκεσσι γὰρ ἔρχατο πάντῃ
<rtc lang="grc" translate="no">ἑσταότες περὶ Πατρόκλῳ, πρὸ δὲ δούρατ' ἔχοντο.
<rtc lang="grc" translate="no">Αἴας γὰρ μάλα πάντας ἐπῴχετο πολλὰ κελεύων:
<rtc lang="grc" translate="no">οὔτέ τιν' ἐξοπίσω νεκροῦ χάζεσθαι ἀνώγει
<rtc lang="grc" translate="no">οὔτέ τινα προμάχεσθαι Ἀχαιῶν ἔξοχον ἄλλων,
<rtc lang="grc" translate="no">ἀλλὰ μάλ' ἀμφ' αὐτῷ βεβάμεν, σχεδόθεν δὲ μάχεσθαι.
<rtc lang="grc" translate="no">ὣς Αἴας ἐπέτελλε πελώριος, αἵματι δὲ χθὼν
<rtc lang="grc" translate="no">δεύετο πορφυρέῳ, τοὶ δ' ἀγχιστῖνοι ἔπιπτον
<rtc lang="grc" translate="no">νεκροὶ ὁμοῦ Τρώων καὶ ὑπερμενέων ἐπικούρων
<rtc lang="grc" translate="no">καὶ Δαναῶν: οὐδ' οἳ γὰρ ἀναιμωτί γε μάχοντο,
<rtc lang="grc" translate="no">παυρότεροι δὲ πολὺ φθίνυθον: μέμνηντο γὰρ αἰεὶ
<rtc lang="grc" translate="no">ἀλλήλοις ἀν' ὅμιλον ἀλεξέμεναι φόνον αἰπύν.
<rtc lang="grc" translate="no">ὣς οἳ μὲν μάρναντο δέμας πυρός, οὐδέ κε φαίης
<rtc lang="grc" translate="no">οὔτέ ποτ' ἠέλιον σῶν ἔμμεναι οὔτε σελήνην:
<rtc lang="grc" translate="no">ἠέρι γὰρ κατέχοντο μάχης ἐπί θ' ὅσσον ἄριστοι
<rtc lang="grc" translate="no">ἕστασαν ἀμφὶ Μενοιτιάδῃ κατατεθνηῶτι.
<rtc lang="grc" translate="no">οἳ δ' ἄλλοι Τρῶες καὶ ἐϋκνήμιδες Ἀχαιοὶ
<rtc lang="grc" translate="no">εὔκηλοι πολέμιζον ὑπ' αἰθέρι, πέπτατο δ' αὐγὴ
<rtc lang="grc" translate="no">ἠελίου ὀξεῖα, νέφος δ' οὐ φαίνετο πάσης
<rtc lang="grc" translate="no">γαίης οὐδ' ὀρέων: μεταπαυόμενοι δὲ μάχοντο
<rtc lang="grc" translate="no">ἀλλήλων ἀλεείνοντες βέλεα στονόεντα
<rtc lang="grc" translate="no">πολλὸν ἀφεσταότες. τοὶ δ' ἐν μέσῳ ἄλγε' ἔπασχον
<rtc lang="grc" translate="no">ἠέρι καὶ πολέμῳ, τείροντο δὲ νηλέϊ χαλκῷ
<rtc lang="grc" translate="no">ὅσσοι ἄριστοι ἔσαν: δύο δ' οὔ πω φῶτε πεπύσθην
<rtc lang="grc" translate="no">ἀνέρε κυδαλίμω Θρασυμήδης Ἀντίλοχός τε
<rtc lang="grc" translate="no">Πατρόκλοιο θανόντος ἀμύμονος, ἀλλ' ἔτ' ἔφαντο
<rtc lang="grc" translate="no">ζωὸν ἐνὶ πρώτῳ ὁμάδῳ Τρώεσσι μάχεσθαι.
<rtc lang="grc" translate="no">τὼ δ' ἐπιοσσομένω θάνατον καὶ φύζαν ἑταίρων
<rtc lang="grc" translate="no">νόσφιν ἐμαρνάσθην, ἐπεὶ ὣς ἐπετέλλετο Νέστωρ
<rtc lang="grc" translate="no">ὀτρύνων πόλεμον δὲ μελαινάων ἀπὸ νηῶν.</ruby>

<ruby><rtc lang="grc" translate="no">τοῖς δὲ πανημερίοις ἔριδος μέγα νεῖκος ὀρώρει
<rtc lang="grc" translate="no">ἀργαλέης: καμάτῳ δὲ καὶ ἱδρῷ νωλεμὲς αἰεὶ
<rtc lang="grc" translate="no">γούνατά τε κνῆμαί τε πόδες θ' ὑπένερθεν ἑκάστου
<rtc lang="grc" translate="no">χεῖρές τ' ὀφθαλμοί τε παλάσσετο μαρναμένοιιν
<rtc lang="grc" translate="no">ἀμφ' ἀγαθὸν θεράποντα ποδώκεος Αἰακίδαο.
<rtc lang="grc" translate="no">ὡς δ' ὅτ' ἀνὴρ ταύροιο βοὸς μεγάλοιο βοείην
<rtc lang="grc" translate="no">λαοῖσιν δώῃ τανύειν μεθύουσαν ἀλοιφῇ:
<rtc lang="grc" translate="no">δεξάμενοι δ' ἄρα τοί γε διαστάντες τανύουσι
<rtc lang="grc" translate="no">κυκλόσ', ἄφαρ δέ τε ἰκμὰς ἔβη, δύνει δέ τ' ἀλοιφὴ
<rtc lang="grc" translate="no">πολλῶν ἑλκόντων, τάνυται δέ τε πᾶσα διὰ πρό:
<rtc lang="grc" translate="no">ὣς οἵ γ' ἔνθα καὶ ἔνθα νέκυν ὀλίγῃ ἐνὶ χώρῃ
<rtc lang="grc" translate="no">εἵλκεον ἀμφότεροι: μάλα δέ σφισιν ἔλπετο θυμὸς
<rtc lang="grc" translate="no">Τρωσὶν μὲν ἐρύειν προτὶ Ἴλιον, αὐτὰρ Ἀχαιοῖς
<rtc lang="grc" translate="no">νῆας ἔπι γλαφυράς: περὶ δ' αὐτοῦ μῶλος ὀρώρει
<rtc lang="grc" translate="no">ἄγριος: οὐδέ κ' Ἄρης λαοσσόος οὐδέ κ' Ἀθήνη
<rtc lang="grc" translate="no">τόν γε ἰδοῦσ' ὀνόσαιτ', οὐδ' εἰ μάλα μιν χόλος ἵκοι:
<rtc lang="grc" translate="no">τοῖον Ζεὺς ἐπὶ Πατρόκλῳ ἀνδρῶν τε καὶ ἵππων
<rtc lang="grc" translate="no">ἤματι τῷ ἐτάνυσσε κακὸν πόνον: οὐδ' ἄρα πώ τι
<rtc lang="grc" translate="no">ᾔδεε Πάτροκλον τεθνηότα δῖος Ἀχιλλεύς:
<rtc lang="grc" translate="no">πολλὸν γὰρ ῥ' ἀπάνευθε νεῶν μάρναντο θοάων
<rtc lang="grc" translate="no">τείχει ὕπο Τρώων: τό μιν οὔ ποτε ἔλπετο θυμῷ
<rtc lang="grc" translate="no">τεθνάμεν, ἀλλὰ ζωὸν ἐνιχριμφθέντα πύλῃσιν
<rtc lang="grc" translate="no">ἂψ ἀπονοστήσειν, ἐπεὶ οὐδὲ τὸ ἔλπετο πάμπαν
<rtc lang="grc" translate="no">ἐκπέρσειν πτολίεθρον ἄνευ ἕθεν, οὐδὲ σὺν αὐτῷ:
<rtc lang="grc" translate="no">πολλάκι γὰρ τό γε μητρὸς ἐπεύθετο νόσφιν ἀκούων,
<rtc lang="grc" translate="no">ἥ οἱ ἀπαγγέλλεσκε Διὸς μεγάλοιο νόημα.
<rtc lang="grc" translate="no">δὴ τότε γ' οὔ οἱ ἔειπε κακὸν τόσον ὅσσον ἐτύχθη
<rtc lang="grc" translate="no">μήτηρ, ὅττί ῥά οἱ πολὺ φίλτατος ὤλεθ' ἑταῖρος.</ruby>

<ruby><rtc lang="grc" translate="no">οἳ δ' αἰεὶ περὶ νεκρὸν ἀκαχμένα δούρατ' ἔχοντες
<rtc lang="grc" translate="no">νωλεμὲς ἐγχρίμπτοντο καὶ ἀλλήλους ἐνάριζον:
<rtc lang="grc" translate="no">ὧδε δέ τις εἴπεσκεν Ἀχαιῶν χαλκοχιτώνων:
<rtc lang="grc" translate="no">ὦ φίλοι οὐ μὰν ἧμιν ἐϋκλεὲς ἀπονέεσθαι
<rtc lang="grc" translate="no">νῆας ἔπι γλαφυράς, ἀλλ' αὐτοῦ γαῖα μέλαινα
<rtc lang="grc" translate="no">πᾶσι χάνοι: τό κεν ἧμιν ἄφαρ πολὺ κέρδιον εἴη
<rtc lang="grc" translate="no">εἰ τοῦτον Τρώεσσι μεθήσομεν ἱπποδάμοισιν
<rtc lang="grc" translate="no">ἄστυ πότι σφέτερον ἐρύσαι καὶ κῦδος ἀρέσθαι.</ruby>

<ruby><rtc lang="grc" translate="no">ὣς δέ τις αὖ Τρώων μεγαθύμων αὐδήσασκεν:
<rtc lang="grc" translate="no">ὦ φίλοι, εἰ καὶ μοῖρα παρ' ἀνέρι τῷδε δαμῆναι
<rtc lang="grc" translate="no">πάντας ὁμῶς, μή πώ τις ἐρωείτω πολέμοιο.
<rtc lang="grc" translate="no">ὣς ἄρα τις εἴπεσκε, μένος δ' ὄρσασκεν ἑκάστου.
<rtc lang="grc" translate="no">ὣς οἳ μὲν μάρναντο, σιδήρειος δ' ὀρυμαγδὸς
<rtc lang="grc" translate="no">χάλκεον οὐρανὸν ἷκε δι' αἰθέρος ἀτρυγέτοιο:
<rtc lang="grc" translate="no">ἵπποι δ' Αἰακίδαο μάχης ἀπάνευθεν ἐόντες
<rtc lang="grc" translate="no">κλαῖον, ἐπεὶ δὴ πρῶτα πυθέσθην ἡνιόχοιο
<rtc lang="grc" translate="no">ἐν κονίῃσι πεσόντος ὑφ' Ἕκτορος ἀνδροφόνοιο.
<rtc lang="grc" translate="no">ἦ μὰν Αὐτομέδων Διώρεος ἄλκιμος υἱὸς
<rtc lang="grc" translate="no">πολλὰ μὲν ἂρ μάστιγι θοῇ ἐπεμαίετο θείνων,
<rtc lang="grc" translate="no">πολλὰ δὲ μειλιχίοισι προσηύδα, πολλὰ δ' ἀρειῇ:
<rtc lang="grc" translate="no">τὼ δ' οὔτ' ἂψ ἐπὶ νῆας ἐπὶ πλατὺν Ἑλλήσποντον
<rtc lang="grc" translate="no">ἠθελέτην ἰέναι οὔτ' ἐς πόλεμον μετ' Ἀχαιούς,
<rtc lang="grc" translate="no">ἀλλ' ὥς τε στήλη μένει ἔμπεδον, ἥ τ' ἐπὶ τύμβῳ
<rtc lang="grc" translate="no">ἀνέρος ἑστήκῃ τεθνηότος ἠὲ γυναικός,
<rtc lang="grc" translate="no">ὣς μένον ἀσφαλέως περικαλλέα δίφρον ἔχοντες
<rtc lang="grc" translate="no">οὔδει ἐνισκίμψαντε καρήατα: δάκρυα δέ σφι
<rtc lang="grc" translate="no">θερμὰ κατὰ βλεφάρων χαμάδις ῥέε μυρομένοισιν
<rtc lang="grc" translate="no">ἡνιόχοιο πόθῳ: θαλερὴ δ' ἐμιαίνετο χαίτη
<rtc lang="grc" translate="no">ζεύγλης ἐξεριποῦσα παρὰ ζυγὸν ἀμφοτέρωθεν.</ruby>

<ruby><rtc lang="grc" translate="no">μυρομένω δ' ἄρα τώ γε ἰδὼν ἐλέησε Κρονίων,
<rtc lang="grc" translate="no">κινήσας δὲ κάρη προτὶ ὃν μυθήσατο θυμόν:</ruby>

<ruby><rtc lang="grc" translate="no">ἆ δειλώ, τί σφῶϊ δόμεν Πηλῆϊ ἄνακτι
<rtc lang="grc" translate="no">θνητῷ, ὑμεῖς δ' ἐστὸν ἀγήρω τ' ἀθανάτω τε;
<rtc lang="grc" translate="no">ἦ ἵνα δυστήνοισι μετ' ἀνδράσιν ἄλγε' ἔχητον;
<rtc lang="grc" translate="no">οὐ μὲν γάρ τί πού ἐστιν ὀϊζυρώτερον ἀνδρὸς
<rtc lang="grc" translate="no">πάντων, ὅσσά τε γαῖαν ἔπι πνείει τε καὶ ἕρπει.
<rtc lang="grc" translate="no">ἀλλ' οὐ μὰν ὑμῖν γε καὶ ἅρμασι δαιδαλέοισιν
<rtc lang="grc" translate="no">Ἕκτωρ Πριαμίδης ἐποχήσεται: οὐ γὰρ ἐάσω.
<rtc lang="grc" translate="no">ἦ οὐχ ἅλις ὡς καὶ τεύχε' ἔχει καὶ ἐπεύχεται αὔτως;
<rtc lang="grc" translate="no">σφῶϊν δ' ἐν γούνεσσι βαλῶ μένος ἠδ' ἐνὶ θυμῷ,
<rtc lang="grc" translate="no">ὄφρα καὶ Αὐτομέδοντα σαώσετον ἐκ πολέμοιο
<rtc lang="grc" translate="no">νῆας ἔπι γλαφυράς: ἔτι γάρ σφισι κῦδος ὀρέξω
<rtc lang="grc" translate="no">κτείνειν, εἰς ὅ κε νῆας ἐϋσσέλμους ἀφίκωνται
<rtc lang="grc" translate="no">δύῃ τ' ἠέλιος καὶ ἐπὶ κνέφας ἱερὸν ἔλθῃ:
<rtc lang="grc" translate="no">ὣς εἰπὼν ἵπποισιν ἐνέπνευσεν μένος ἠύ̈.
<rtc lang="grc" translate="no">τὼ δ' ἀπὸ χαιτάων κονίην οὖδας δὲ βαλόντε
<rtc lang="grc" translate="no">ῥίμφα φέρον θοὸν ἅρμα μετὰ Τρῶας καὶ Ἀχαιούς.
<rtc lang="grc" translate="no">τοῖσι δ' ἐπ' Αὐτομέδων μάχετ' ἀχνύμενός περ ἑταίρου
<rtc lang="grc" translate="no">ἵπποις ἀί̈σσων ὥς τ' αἰγυπιὸς μετὰ χῆνας:
<rtc lang="grc" translate="no">ῥέα μὲν γὰρ φεύγεσκεν ὑπ' ἐκ Τρώων ὀρυμαγδοῦ,
<rtc lang="grc" translate="no">ῥεῖα δ' ἐπαί̈ξασκε πολὺν καθ' ὅμιλον ὀπάζων.
<rtc lang="grc" translate="no">ἀλλ' οὐχ ᾕρει φῶτας ὅτε σεύαιτο διώκειν:
<rtc lang="grc" translate="no">οὐ γάρ πως ἦν οἶον ἐόνθ' ἱερῷ ἐνὶ δίφρῳ
<rtc lang="grc" translate="no">ἔγχει ἐφορμᾶσθαι καὶ ἐπίσχειν ὠκέας ἵππους.
<rtc lang="grc" translate="no">ὀψὲ δὲ δή μιν ἑταῖρος ἀνὴρ ἴδεν ὀφθαλμοῖσιν
<rtc lang="grc" translate="no">Ἀλκιμέδων υἱὸς Λαέρκεος Αἱμονίδαο:
<rtc lang="grc" translate="no">στῆ δ' ὄπιθεν δίφροιο καὶ Αὐτομέδοντα προσηύδα:
<rtc lang="grc" translate="no">Αὐτόμεδον, τίς τοί νυ θεῶν νηκερδέα βουλὴν
<rtc lang="grc" translate="no">ἐν στήθεσσιν ἔθηκε, καὶ ἐξέλετο φρένας ἐσθλάς;
<rtc lang="grc" translate="no">οἷον πρὸς Τρῶας μάχεαι πρώτῳ ἐν ὁμίλῳ
<rtc lang="grc" translate="no">μοῦνος: ἀτάρ τοι ἑταῖρος ἀπέκτατο, τεύχεα δ' Ἕκτωρ
<rtc lang="grc" translate="no">αὐτὸς ἔχων ὤμοισιν ἀγάλλεται Αἰακίδαο.</ruby>

<ruby><rtc lang="grc" translate="no">τὸν δ' αὖτ' Αὐτομέδων προσέφη Διώρεος υἱός:
<rtc lang="grc" translate="no">Ἀλκίμεδον τίς γάρ τοι Ἀχαιῶν ἄλλος ὁμοῖος
<rtc lang="grc" translate="no">ἵππων ἀθανάτων ἐχέμεν δμῆσίν τε μένος τε,
<rtc lang="grc" translate="no">εἰ μὴ Πάτροκλος θεόφιν μήστωρ ἀτάλαντος
<rtc lang="grc" translate="no">ζωὸς ἐών; νῦν αὖ θάνατος καὶ μοῖρα κιχάνει.
<rtc lang="grc" translate="no">ἀλλὰ σὺ μὲν μάστιγα καὶ ἡνία σιγαλόεντα
<rtc lang="grc" translate="no">δέξαι, ἐγὼ δ' ἵππων ἀποβήσομαι, ὄφρα μάχωμαι.</ruby>

<ruby><rtc lang="grc" translate="no">ὣς ἔφατ', Ἀλκιμέδων δὲ βοηθόον ἅρμ' ἐπορούσας
<rtc lang="grc" translate="no">καρπαλίμως μάστιγα καὶ ἡνία λάζετο χερσίν,
<rtc lang="grc" translate="no">Αὐτομέδων δ' ἀπόρουσε: νόησε δὲ φαίδιμος Ἕκτωρ,
<rtc lang="grc" translate="no">αὐτίκα δ' Αἰνείαν προσεφώνεεν ἐγγὺς ἐόντα:
<rtc lang="grc" translate="no">Αἰνεία Τρώων βουληφόρε χαλκοχιτώνων
<rtc lang="grc" translate="no">ἵππω τώδ' ἐνόησα ποδώκεος Αἰακίδαο
<rtc lang="grc" translate="no">ἐς πόλεμον προφανέντε σὺν ἡνιόχοισι κακοῖσι:
<rtc lang="grc" translate="no">τώ κεν ἐελποίμην αἱρησέμεν, εἰ σύ γε θυμῷ
<rtc lang="grc" translate="no">σῷ ἐθέλεις, ἐπεὶ οὐκ ἂν ἐφορμηθέντε γε νῶϊ
<rtc lang="grc" translate="no">τλαῖεν ἐναντίβιον στάντες μαχέσασθαι Ἄρηϊ.
<rtc lang="grc" translate="no">ὣς ἔφατ', οὐδ' ἀπίθησεν ἐὺ̈ς πάϊς Ἀγχίσαο.
<rtc lang="grc" translate="no">τὼ δ' ἰθὺς βήτην βοέῃς εἰλυμένω ὤμους
<rtc lang="grc" translate="no">αὔῃσι στερεῇσι: πολὺς δ' ἐπελήλατο χαλκός.
<rtc lang="grc" translate="no">τοῖσι δ' ἅμα Χρομίος τε καὶ Ἄρητος θεοειδὴς
<rtc lang="grc" translate="no">ἤϊσαν ἀμφότεροι: μάλα δέ σφισιν ἔλπετο θυμὸς
<rtc lang="grc" translate="no">αὐτώ τε κτενέειν ἐλάαν τ' ἐριαύχενας ἵππους
<rtc lang="grc" translate="no">νήπιοι, οὐδ' ἄρ' ἔμελλον ἀναιμωτί γε νέεσθαι
<rtc lang="grc" translate="no">αὖτις ἀπ' Αὐτομέδοντος. ὃ δ' εὐξάμενος Διὶ πατρὶ
<rtc lang="grc" translate="no">ἀλκῆς καὶ σθένεος πλῆτο φρένας ἀμφὶ μελαίνας:
<rtc lang="grc" translate="no">αὐτίκα δ' Ἀλκιμέδοντα προσηύδα πιστὸν ἑταῖρον:
<rtc lang="grc" translate="no">Ἀλκίμεδον μὴ δή μοι ἀπόπροθεν ἰσχέμεν ἵππους,
<rtc lang="grc" translate="no">ἀλλὰ μάλ' ἐμπνείοντε μεταφρένῳ: οὐ γὰρ ἔγωγε
<rtc lang="grc" translate="no">Ἕκτορα Πριαμίδην μένεος σχήσεσθαι ὀί̈ω,
<rtc lang="grc" translate="no">πρίν γ' ἐπ' Ἀχιλλῆος καλλίτριχε βήμεναι ἵππω
<rtc lang="grc" translate="no">νῶϊ κατακτείναντα, φοβῆσαί τε στίχας ἀνδρῶν
<rtc lang="grc" translate="no">Ἀργείων, ἤ κ' αὐτὸς ἐνὶ πρώτοισιν ἁλοίη.</ruby>

<ruby><rtc lang="grc" translate="no">ὣς εἰπὼν Αἴαντε καλέσσατο καὶ Μενέλαον:
<rtc lang="grc" translate="no">Αἴαντ' Ἀργείων ἡγήτορε καὶ Μενέλαε
<rtc lang="grc" translate="no">ἤτοι μὲν τὸν νεκρὸν ἐπιτράπεθ' οἵ περ ἄριστοι
<rtc lang="grc" translate="no">ἀμφ' αὐτῷ βεβάμεν καὶ ἀμύνεσθαι στίχας ἀνδρῶν,
<rtc lang="grc" translate="no">νῶϊν δὲ ζωοῖσιν ἀμύνετε νηλεὲς ἦμαρ:
<rtc lang="grc" translate="no">τῇδε γὰρ ἔβρισαν πόλεμον κάτα δακρυόεντα
<rtc lang="grc" translate="no">Ἕκτωρ Αἰνείας θ', οἳ Τρώων εἰσὶν ἄριστοι.
<rtc lang="grc" translate="no">ἀλλ' ἤτοι μὲν ταῦτα θεῶν ἐν γούνασι κεῖται:
<rtc lang="grc" translate="no">ἥσω γὰρ καὶ ἐγώ, τὰ δέ κεν Διὶ πάντα μελήσει.
<rtc lang="grc" translate="no">ἦ ῥα, καὶ ἀμπεπαλὼν προί̈ει δολιχόσκιον ἔγχος,
<rtc lang="grc" translate="no">καὶ βάλεν Ἀρήτοιο κατ' ἀσπίδα πάντοσ' ἐί̈σην:
<rtc lang="grc" translate="no">ἣ δ' οὐκ ἔγχος ἔρυτο, διὰ πρὸ δὲ εἴσατο χαλκός,
<rtc lang="grc" translate="no">νειαίρῃ δ' ἐν γαστρὶ διὰ ζωστῆρος ἔλασσεν.
<rtc lang="grc" translate="no">ὡς δ' ὅτ' ἂν ὀξὺν ἔχων πέλεκυν αἰζήϊος ἀνὴρ
<rtc lang="grc" translate="no">κόψας ἐξόπιθεν κεράων βοὸς ἀγραύλοιο
<rtc lang="grc" translate="no">ἶνα τάμῃ διὰ πᾶσαν, ὃ δὲ προθορὼν ἐρίπῃσιν,
<rtc lang="grc" translate="no">ὣς ἄρ' ὅ γε προθορὼν πέσεν ὕπτιος: ἐν δέ οἱ ἔγχος
<rtc lang="grc" translate="no">νηδυίοισι μάλ' ὀξὺ κραδαινόμενον λύε γυῖα.
<rtc lang="grc" translate="no">Ἕκτωρ δ' Αὐτομέδοντος ἀκόντισε δουρὶ φαεινῷ:
<rtc lang="grc" translate="no">ἀλλ' ὃ μὲν ἄντα ἰδὼν ἠλεύατο χάλκεον ἔγχος:
<rtc lang="grc" translate="no">πρόσσω γὰρ κατέκυψε, τὸ δ' ἐξόπιθεν δόρυ μακρὸν
<rtc lang="grc" translate="no">οὔδει ἐνισκίμφθη, ἐπὶ δ' οὐρίαχος πελεμίχθη
<rtc lang="grc" translate="no">ἔγχεος: ἔνθα δ' ἔπειτ' ἀφίει μένος ὄβριμος Ἄρης.
<rtc lang="grc" translate="no">καί νύ κε δὴ ξιφέεσσ' αὐτοσχεδὸν ὁρμηθήτην
<rtc lang="grc" translate="no">εἰ μή σφω' Αἴαντε διέκριναν μεμαῶτε,
<rtc lang="grc" translate="no">οἵ ῥ' ἦλθον καθ' ὅμιλον ἑταίρου κικλήσκοντος:
<rtc lang="grc" translate="no">τοὺς ὑποταρβήσαντες ἐχώρησαν πάλιν αὖτις
<rtc lang="grc" translate="no">Ἕκτωρ Αἰνείας τ' ἠδὲ Χρομίος θεοειδής,
<rtc lang="grc" translate="no">Ἄρητον δὲ κατ' αὖθι λίπον δεδαϊγμένον ἦτορ
<rtc lang="grc" translate="no">κείμενον: Αὐτομέδων δὲ θοῷ ἀτάλαντος Ἄρηϊ
<rtc lang="grc" translate="no">τεύχεά τ' ἐξενάριξε καὶ εὐχόμενος ἔπος ηὔδα:
<rtc lang="grc" translate="no">ἦ δὴ μὰν ὀλίγον γε Μενοιτιάδαο θανόντος
<rtc lang="grc" translate="no">κῆρ ἄχεος μεθέηκα χερείονά περ καταπέφνων.</ruby>

<ruby><rtc lang="grc" translate="no">ὣς εἰπὼν ἐς δίφρον ἑλὼν ἔναρα βροτόεντα
<rtc lang="grc" translate="no">θῆκ', ἂν δ' αὐτὸς ἔβαινε πόδας καὶ χεῖρας ὕπερθεν
<rtc lang="grc" translate="no">αἱματόεις ὥς τίς τε λέων κατὰ ταῦρον ἐδηδώς.
<rtc lang="grc" translate="no">ἂψ δ' ἐπὶ Πατρόκλῳ τέτατο κρατερὴ ὑσμίνη
<rtc lang="grc" translate="no">ἀργαλέη πολύδακρυς, ἔγειρε δὲ νεῖκος Ἀθήνη
<rtc lang="grc" translate="no">οὐρανόθεν καταβᾶσα: προῆκε γὰρ εὐρύοπα Ζεὺς
<rtc lang="grc" translate="no">ὀρνύμεναι Δαναούς: δὴ γὰρ νόος ἐτράπετ' αὐτοῦ.
<rtc lang="grc" translate="no">ἠύ̈τε πορφυρέην ἶριν θνητοῖσι τανύσσῃ
<rtc lang="grc" translate="no">Ζεὺς ἐξ οὐρανόθεν τέρας ἔμμεναι ἢ πολέμοιο
<rtc lang="grc" translate="no">ἢ καὶ χειμῶνος δυσθαλπέος, ὅς ῥά τε ἔργων
<rtc lang="grc" translate="no">ἀνθρώπους ἀνέπαυσεν ἐπὶ χθονί, μῆλα δὲ κήδει,
<rtc lang="grc" translate="no">ὣς ἣ πορφυρέῃ νεφέλῃ πυκάσασα ἓ αὐτὴν
<rtc lang="grc" translate="no">δύσετ' Ἀχαιῶν ἔθνος, ἔγειρε δὲ φῶτα ἕκαστον.
<rtc lang="grc" translate="no">πρῶτον δ' Ἀτρέος υἱὸν ἐποτρύνουσα προσηύδα
<rtc lang="grc" translate="no">ἴφθιμον Μενέλαον: ὃ γάρ ῥά οἱ ἐγγύθεν ἦεν:
<rtc lang="grc" translate="no">εἰσαμένη Φοίνικι δέμας καὶ ἀτειρέα φωνήν:
<rtc lang="grc" translate="no">σοὶ μὲν δὴ Μενέλαε κατηφείη καὶ ὄνειδος
<rtc lang="grc" translate="no">ἔσσεται εἴ κ' Ἀχιλῆος ἀγαυοῦ πιστὸν ἑταῖρον
<rtc lang="grc" translate="no">τείχει ὕπο Τρώων ταχέες κύνες ἑλκήσουσιν.
<rtc lang="grc" translate="no">ἀλλ' ἔχεο κρατερῶς, ὄτρυνε δὲ λαὸν ἅπαντα.</ruby>

<ruby><rtc lang="grc" translate="no">τὴν δ' αὖτε προσέειπε βοὴν ἀγαθὸς Μενέλαος:
<rtc lang="grc" translate="no">Φοῖνιξ ἄττα γεραιὲ παλαιγενές, εἰ γὰρ Ἀθήνη
<rtc lang="grc" translate="no">δοίη κάρτος ἐμοί, βελέων δ' ἀπερύκοι ἐρωήν:
<rtc lang="grc" translate="no">τώ κεν ἔγωγ' ἐθέλοιμι παρεστάμεναι καὶ ἀμύνειν
<rtc lang="grc" translate="no">Πατρόκλῳ: μάλα γάρ με θανὼν ἐσεμάσσατο θυμόν.
<rtc lang="grc" translate="no">ἀλλ' Ἕκτωρ πυρὸς αἰνὸν ἔχει μένος, οὐδ' ἀπολήγει
<rtc lang="grc" translate="no">χαλκῷ δηϊόων: τῷ γὰρ Ζεὺς κῦδος ὀπάζει.
<rtc lang="grc" translate="no">ὣς φάτο, γήθησεν δὲ θεὰ γλαυκῶπις Ἀθήνη,
<rtc lang="grc" translate="no">ὅττί ῥά οἱ πάμπρωτα θεῶν ἠρήσατο πάντων.
<rtc lang="grc" translate="no">ἐν δὲ βίην ὤμοισι καὶ ἐν γούνεσσιν ἔθηκε,
<rtc lang="grc" translate="no">καί οἱ μυίης θάρσος ἐνὶ στήθεσσιν ἐνῆκεν,
<rtc lang="grc" translate="no">ἥ τε καὶ ἐργομένη μάλα περ χροὸς ἀνδρομέοιο
<rtc lang="grc" translate="no">ἰσχανάᾳ δακέειν, λαρόν τέ οἱ αἷμ' ἀνθρώπου:
<rtc lang="grc" translate="no">τοίου μιν θάρσευς πλῆσε φρένας ἀμφὶ μελαίνας,
<rtc lang="grc" translate="no">βῆ δ' ἐπὶ Πατρόκλῳ, καὶ ἀκόντισε δουρὶ φαεινῷ.
<rtc lang="grc" translate="no">ἔσκε δ' ἐνὶ Τρώεσσι Ποδῆς υἱὸς Ἠετίωνος
<rtc lang="grc" translate="no">ἀφνειός τ' ἀγαθός τε: μάλιστα δέ μιν τίεν Ἕκτωρ
<rtc lang="grc" translate="no">δήμου, ἐπεί οἱ ἑταῖρος ἔην φίλος εἰλαπιναστής:
<rtc lang="grc" translate="no">τόν ῥα κατὰ ζωστῆρα βάλε ξανθὸς Μενέλαος
<rtc lang="grc" translate="no">ἀί̈ξαντα φόβον δέ, διὰ πρὸ δὲ χαλκὸν ἔλασσε:
<rtc lang="grc" translate="no">δούπησεν δὲ πεσών: ἀτὰρ Ἀτρεί̈δης Μενέλαος
<rtc lang="grc" translate="no">νεκρὸν ὑπ' ἐκ Τρώων ἔρυσεν μετὰ ἔθνος ἑταίρων.</ruby>

<ruby><rtc lang="grc" translate="no">Ἕκτορα δ' ἐγγύθεν ἱστάμενος ὄτρυνεν Ἀπόλλων
<rtc lang="grc" translate="no">Φαίνοπι Ἀσιάδῃ ἐναλίγκιος, ὅς οἱ ἁπάντων
<rtc lang="grc" translate="no">ξείνων φίλτατος ἔσκεν Ἀβυδόθι οἰκία ναίων:
<rtc lang="grc" translate="no">τῷ μιν ἐεισάμενος προσέφη ἑκάεργος Ἀπόλλων:
<rtc lang="grc" translate="no">Ἕκτορ τίς κέ σ' ἔτ' ἄλλος Ἀχαιῶν ταρβήσειεν;
<rtc lang="grc" translate="no">οἷον δὴ Μενέλαον ὑπέτρεσας, ὃς τὸ πάρος γε
<rtc lang="grc" translate="no">μαλθακὸς αἰχμητής: νῦν δ' οἴχεται οἶος ἀείρας
<rtc lang="grc" translate="no">νεκρὸν ὑπ' ἐκ Τρώων, σὸν δ' ἔκτανε πιστὸν ἑταῖρον
<rtc lang="grc" translate="no">ἐσθλὸν ἐνὶ προμάχοισι Ποδῆν υἱὸν Ἠετίωνος.</ruby>

<ruby><rtc lang="grc" translate="no">ὣς φάτο, τὸν δ' ἄχεος νεφέλη ἐκάλυψε μέλαινα,
<rtc lang="grc" translate="no">βῆ δὲ διὰ προμάχων κεκορυθμένος αἴθοπι χαλκῷ.
<rtc lang="grc" translate="no">καὶ τότ' ἄρα Κρονίδης ἕλετ' αἰγίδα θυσσανόεσσαν
<rtc lang="grc" translate="no">μαρμαρέην, Ἴδην δὲ κατὰ νεφέεσσι κάλυψεν,
<rtc lang="grc" translate="no">ἀστράψας δὲ μάλα μεγάλ' ἔκτυπε, τὴν δὲ τίναξε,
<rtc lang="grc" translate="no">νίκην δὲ Τρώεσσι δίδου, ἐφόβησε δ' Ἀχαιούς.
<rtc lang="grc" translate="no">πρῶτος Πηνέλεως Βοιώτιος ἦρχε φόβοιο.
<rtc lang="grc" translate="no">βλῆτο γὰρ ὦμον δουρὶ πρόσω τετραμμένος αἰεὶ
<rtc lang="grc" translate="no">ἄκρον ἐπιλίγδην: γράψεν δέ οἱ ὀστέον ἄχρις
<rtc lang="grc" translate="no">αἰχμὴ Πουλυδάμαντος: ὃ γάρ ῥ' ἔβαλε σχεδὸν ἐλθών.
<rtc lang="grc" translate="no">Λήϊτον αὖθ' Ἕκτωρ σχεδὸν οὔτασε χεῖρ' ἐπὶ καρπῷ
<rtc lang="grc" translate="no">υἱὸν Ἀλεκτρυόνος μεγαθύμου, παῦσε δὲ χάρμης:
<rtc lang="grc" translate="no">τρέσσε δὲ παπτήνας, ἐπεὶ οὐκέτι ἔλπετο θυμῷ
<rtc lang="grc" translate="no">ἔγχος ἔχων ἐν χειρὶ μαχήσεσθαι Τρώεσσιν.
<rtc lang="grc" translate="no">Ἕκτορα δ' Ἰδομενεὺς μετὰ Λήϊτον ὁρμηθέντα
<rtc lang="grc" translate="no">βεβλήκει θώρηκα κατὰ στῆθος παρὰ μαζόν:
<rtc lang="grc" translate="no">ἐν καυλῷ δ' ἐάγη δολιχὸν δόρυ, τοὶ δὲ βόησαν
<rtc lang="grc" translate="no">Τρῶες: ὃ δ' Ἰδομενῆος ἀκόντισε Δευκαλίδαο
<rtc lang="grc" translate="no">δίφρῳ ἐφεσταότος: τοῦ μέν ῥ' ἀπὸ τυτθὸν ἅμαρτεν:
<rtc lang="grc" translate="no">αὐτὰρ ὃ Μηριόναο ὀπάονά θ' ἡνίοχόν τε
<rtc lang="grc" translate="no">Κοίρανον, ὅς ῥ' ἐκ Λύκτου ἐϋκτιμένης ἕπετ' αὐτῷ:
<rtc lang="grc" translate="no">πεζὸς γὰρ τὰ πρῶτα λιπὼν νέας ἀμφιελίσσας
<rtc lang="grc" translate="no">ἤλυθε, καί κε Τρωσὶ μέγα κράτος ἐγγυάλιξεν,
<rtc lang="grc" translate="no">εἰ μὴ Κοίρανος ὦκα ποδώκεας ἤλασεν ἵππους:
<rtc lang="grc" translate="no">καὶ τῷ μὲν φάος ἦλθεν, ἄμυνε δὲ νηλεὲς ἦμαρ,
<rtc lang="grc" translate="no">αὐτὸς δ' ὤλεσε θυμὸν ὑφ' Ἕκτορος ἀνδροφόνοιο:
<rtc lang="grc" translate="no">τὸν βάλ' ὑπὸ γναθμοῖο καὶ οὔατος, ἐκ δ' ἄρ' ὀδόντας
<rtc lang="grc" translate="no">ὦσε δόρυ πρυμνόν, διὰ δὲ γλῶσσαν τάμε μέσσην.
<rtc lang="grc" translate="no">ἤριπε δ' ἐξ ὀχέων, κατὰ δ' ἡνία χεῦεν ἔραζε.
<rtc lang="grc" translate="no">καὶ τά γε Μηριόνης ἔλαβεν χείρεσσι φίλῃσι
<rtc lang="grc" translate="no">κύψας ἐκ πεδίοιο, καὶ Ἰδομενῆα προσηύδα:
<rtc lang="grc" translate="no">μάστιε νῦν εἷός κε θοὰς ἐπὶ νῆας ἵκηαι:
<rtc lang="grc" translate="no">γιγνώσκεις δὲ καὶ αὐτὸς ὅ τ' οὐκέτι κάρτος Ἀχαιῶν.</ruby>

<ruby><rtc lang="grc" translate="no">ὣς ἔφατ', Ἰδομενεὺς δ' ἵμασεν καλλίτριχας ἵππους
<rtc lang="grc" translate="no">νῆας ἔπι γλαφυράς: δὴ γὰρ δέος ἔμπεσε θυμῷ.
<rtc lang="grc" translate="no">οὐδ' ἔλαθ' Αἴαντα μεγαλήτορα καὶ Μενέλαον
<rtc lang="grc" translate="no">Ζεύς, ὅτε δὴ Τρώεσσι δίδου ἑτεραλκέα νίκην.
<rtc lang="grc" translate="no">τοῖσι δὲ μύθων ἦρχε μέγας Τελαμώνιος Αἴας:
<rtc lang="grc" translate="no">ὢ πόποι ἤδη μέν κε καὶ ὃς μάλα νήπιός ἐστι
<rtc lang="grc" translate="no">γνοίη ὅτι Τρώεσσι πατὴρ Ζεὺς αὐτὸς ἀρήγει.
<rtc lang="grc" translate="no">τῶν μὲν γὰρ πάντων βέλε' ἅπτεται ὅς τις ἀφήῃ
<rtc lang="grc" translate="no">ἢ κακὸς ἢ ἀγαθός: Ζεὺς δ' ἔμπης πάντ' ἰθύνει:
<rtc lang="grc" translate="no">ἡμῖν δ' αὔτως πᾶσιν ἐτώσια πίπτει ἔραζε.
<rtc lang="grc" translate="no">ἀλλ' ἄγετ' αὐτοί περ φραζώμεθα μῆτιν ἀρίστην,
<rtc lang="grc" translate="no">ἠμὲν ὅπως τὸν νεκρὸν ἐρύσσομεν, ἠδὲ καὶ αὐτοὶ
<rtc lang="grc" translate="no">χάρμα φίλοις ἑτάροισι γενώμεθα νοστήσαντες,
<rtc lang="grc" translate="no">οἵ που δεῦρ' ὁρόωντες ἀκηχέδατ', οὐδ' ἔτι φασὶν
<rtc lang="grc" translate="no">Ἕκτορος ἀνδροφόνοιο μένος καὶ χεῖρας ἀάπτους
<rtc lang="grc" translate="no">σχήσεσθ', ἀλλ' ἐν νηυσὶ μελαίνῃσιν πεσέεσθαι.
<rtc lang="grc" translate="no">εἴη δ' ὅς τις ἑταῖρος ἀπαγγείλειε τάχιστα
<rtc lang="grc" translate="no">Πηλεί̈δῃ, ἐπεὶ οὔ μιν ὀί̈ομαι οὐδὲ πεπύσθαι
<rtc lang="grc" translate="no">λυγρῆς ἀγγελίης, ὅτι οἱ φίλος ὤλεθ' ἑταῖρος.
<rtc lang="grc" translate="no">ἀλλ' οὔ πῃ δύναμαι ἰδέειν τοιοῦτον Ἀχαιῶν:
<rtc lang="grc" translate="no">ἠέρι γὰρ κατέχονται ὁμῶς αὐτοί τε καὶ ἵπποι.
<rtc lang="grc" translate="no">Ζεῦ πάτερ ἀλλὰ σὺ ῥῦσαι ὑπ' ἠέρος υἷας Ἀχαιῶν,
<rtc lang="grc" translate="no">ποίησον δ' αἴθρην, δὸς δ' ὀφθαλμοῖσιν ἰδέσθαι:
<rtc lang="grc" translate="no">ἐν δὲ φάει καὶ ὄλεσσον, ἐπεί νύ τοι εὔαδεν οὕτως.</ruby>

<ruby><rtc lang="grc" translate="no">ὣς φάτο, τὸν δὲ πατὴρ ὀλοφύρατο δάκρυ χέοντα:
<rtc lang="grc" translate="no">αὐτίκα δ' ἠέρα μὲν σκέδασεν καὶ ἀπῶσεν ὀμίχλην,
<rtc lang="grc" translate="no">ἠέλιος δ' ἐπέλαμψε, μάχη δ' ἐπὶ πᾶσα φαάνθη:
<rtc lang="grc" translate="no">καὶ τότ' ἄρ' Αἴας εἶπε βοὴν ἀγαθὸν Μενέλαον:
<rtc lang="grc" translate="no">σκέπτεο νῦν Μενέλαε διοτρεφὲς αἴ κεν ἴδηαι
<rtc lang="grc" translate="no">ζωὸν ἔτ' Ἀντίλοχον μεγαθύμου Νέστορος υἱόν,
<rtc lang="grc" translate="no">ὄτρυνον δ' Ἀχιλῆϊ δαί̈φρονι θᾶσσον ἰόντα
<rtc lang="grc" translate="no">εἰπεῖν ὅττι ῥά οἱ πολὺ φίλτατος ὤλεθ' ἑταῖρος.
<rtc lang="grc" translate="no">ὣς ἔφατ', οὐδ' ἀπίθησε βοὴν ἀγαθὸς Μενέλαος,
<rtc lang="grc" translate="no">βῆ δ' ἰέναι ὥς τίς τε λέων ἀπὸ μεσσαύλοιο,
<rtc lang="grc" translate="no">ὅς τ' ἐπεὶ ἄρ κε κάμῃσι κύνας τ' ἄνδρας τ' ἐρεθίζων,
<rtc lang="grc" translate="no">οἵ τέ μιν οὐκ εἰῶσι βοῶν ἐκ πῖαρ ἑλέσθαι
<rtc lang="grc" translate="no">πάννυχοι ἐγρήσσοντες: ὃ δὲ κρειῶν ἐρατίζων
<rtc lang="grc" translate="no">ἰθύει, ἀλλ' οὔ τι πρήσσει: θαμέες γὰρ ἄκοντες
<rtc lang="grc" translate="no">ἀντίον ἀί̈σσουσι θρασειάων ἀπὸ χειρῶν,
<rtc lang="grc" translate="no">καιόμεναί τε δεταί, τάς τε τρεῖ ἐσσύμενός περ:
<rtc lang="grc" translate="no">ἠῶθεν δ' ἀπονόσφιν ἔβη τετιηότι θυμῷ:
<rtc lang="grc" translate="no">ὣς ἀπὸ Πατρόκλοιο βοὴν ἀγαθὸς Μενέλαος
<rtc lang="grc" translate="no">ἤϊε πόλλ' ἀέκων: περὶ γὰρ δίε μή μιν Ἀχαιοὶ
<rtc lang="grc" translate="no">ἀργαλέου πρὸ φόβοιο ἕλωρ δηί̈οισι λίποιεν.
<rtc lang="grc" translate="no">πολλὰ δὲ Μηριόνῃ τε καὶ Αἰάντεσσ' ἐπέτελλεν:
<rtc lang="grc" translate="no">Αἴαντ' Ἀργείων ἡγήτορε Μηριόνη τε
<rtc lang="grc" translate="no">νῦν τις ἐνηείης Πατροκλῆος δειλοῖο
<rtc lang="grc" translate="no">μνησάσθω: πᾶσιν γὰρ ἐπίστατο μείλιχος εἶναι
<rtc lang="grc" translate="no">ζωὸς ἐών: νῦν αὖ θάνατος καὶ μοῖρα κιχάνει.</ruby>

<ruby><rtc lang="grc" translate="no">ὣς ἄρα φωνήσας ἀπέβη ξανθὸς Μενέλαος,
<rtc lang="grc" translate="no">πάντοσε παπταίνων ὥς τ' αἰετός, ὅν ῥά τέ φασιν
<rtc lang="grc" translate="no">ὀξύτατον δέρκεσθαι ὑπουρανίων πετεηνῶν,
<rtc lang="grc" translate="no">ὅν τε καὶ ὑψόθ' ἐόντα πόδας ταχὺς οὐκ ἔλαθε πτὼξ
<rtc lang="grc" translate="no">θάμνῳ ὑπ' ἀμφικόμῳ κατακείμενος, ἀλλά τ' ἐπ' αὐτῷ
<rtc lang="grc" translate="no">ἔσσυτο, καί τέ μιν ὦκα λαβὼν ἐξείλετο θυμόν.
<rtc lang="grc" translate="no">ὣς τότε σοὶ Μενέλαε διοτρεφὲς ὄσσε φαεινὼ
<rtc lang="grc" translate="no">πάντοσε δινείσθην πολέων κατὰ ἔθνος ἑταίρων,
<rtc lang="grc" translate="no">εἴ που Νέστορος υἱὸν ἔτι ζώοντα ἴδοιτο.
<rtc lang="grc" translate="no">τὸν δὲ μάλ' αἶψ' ἐνόησε μάχης ἐπ' ἀριστερὰ πάσης
<rtc lang="grc" translate="no">θαρσύνονθ' ἑτάρους καὶ ἐποτρύνοντα μάχεσθαι,
<rtc lang="grc" translate="no">ἀγχοῦ δ' ἱστάμενος προσέφη ξανθὸς Μενέλαος:
<rtc lang="grc" translate="no">Ἀντίλοχ' εἰ δ' ἄγε δεῦρο διοτρεφὲς ὄφρα πύθηαι
<rtc lang="grc" translate="no">λυγρῆς ἀγγελίης, ἣ μὴ ὤφελλε γενέσθαι.
<rtc lang="grc" translate="no">ἤδη μὲν σὲ καὶ αὐτὸν ὀί̈ομαι εἰσορόωντα
<rtc lang="grc" translate="no">γιγνώσκειν ὅτι πῆμα θεὸς Δαναοῖσι κυλίνδει,
<rtc lang="grc" translate="no">νίκη δὲ Τρώων: πέφαται δ' ὤριστος Ἀχαιῶν
<rtc lang="grc" translate="no">Πάτροκλος, μεγάλη δὲ ποθὴ Δαναοῖσι τέτυκται.
<rtc lang="grc" translate="no">ἀλλὰ σύ γ' αἶψ' Ἀχιλῆϊ θέων ἐπὶ νῆας Ἀχαιῶν
<rtc lang="grc" translate="no">εἰπεῖν, αἴ κε τάχιστα νέκυν ἐπὶ νῆα σαώσῃ
<rtc lang="grc" translate="no">γυμνόν: ἀτὰρ τά γε τεύχε' ἔχει κορυθαίολος Ἕκτωρ.
<rtc lang="grc" translate="no">ὣς ἔφατ', Ἀντίλοχος δὲ κατέστυγε μῦθον ἀκούσας:
<rtc lang="grc" translate="no">δὴν δέ μιν ἀμφασίη ἐπέων λάβε, τὼ δέ οἱ ὄσσε
<rtc lang="grc" translate="no">δακρυόφι πλῆσθεν, θαλερὴ δέ οἱ ἔσχετο φωνή.
<rtc lang="grc" translate="no">ἀλλ' οὐδ' ὧς Μενελάου ἐφημοσύνης ἀμέλησε,
<rtc lang="grc" translate="no">βῆ δὲ θέειν, τὰ δὲ τεύχε' ἀμύμονι δῶκεν ἑταίρῳ
<rtc lang="grc" translate="no">Λαοδόκῳ, ὅς οἱ σχεδὸν ἔστρεφε μώνυχας ἵππους.</ruby>

<ruby><rtc lang="grc" translate="no">τὸν μὲν δάκρυ χέοντα πόδες φέρον ἐκ πολέμοιο
<rtc lang="grc" translate="no">Πηλεί̈δῃ Ἀχιλῆϊ κακὸν ἔπος ἀγγελέοντα.
<rtc lang="grc" translate="no">οὐδ' ἄρα σοὶ Μενέλαε διοτρεφὲς ἤθελε θυμὸς
<rtc lang="grc" translate="no">τειρομένοις ἑτάροισιν ἀμυνέμεν, ἔνθεν ἀπῆλθεν
<rtc lang="grc" translate="no">Ἀντίλοχος, μεγάλη δὲ ποθὴ Πυλίοισιν ἐτύχθη:
<rtc lang="grc" translate="no">ἀλλ' ὅ γε τοῖσιν μὲν Θρασυμήδεα δῖον ἀνῆκεν,
<rtc lang="grc" translate="no">αὐτὸς δ' αὖτ' ἐπὶ Πατρόκλῳ ἥρωϊ βεβήκει,
<rtc lang="grc" translate="no">στῆ δὲ παρ' Αἰάντεσσι θέων, εἶθαρ δὲ προσηύδα:
<rtc lang="grc" translate="no">κεῖνον μὲν δὴ νηυσὶν ἐπιπροέηκα θοῇσιν
<rtc lang="grc" translate="no">ἐλθεῖν εἰς Ἀχιλῆα πόδας ταχύν: οὐδέ μιν οἴω
<rtc lang="grc" translate="no">νῦν ἰέναι μάλα περ κεχολωμένον Ἕκτορι δίῳ:
<rtc lang="grc" translate="no">οὐ γάρ πως ἂν γυμνὸς ἐὼν Τρώεσσι μάχοιτο.
<rtc lang="grc" translate="no">ἡμεῖς δ' αὐτοί περ φραζώμεθα μῆτιν ἀρίστην,
<rtc lang="grc" translate="no">ἠμὲν ὅπως τὸν νεκρὸν ἐρύσσομεν, ἠδὲ καὶ αὐτοὶ
<rtc lang="grc" translate="no">Τρώων ἐξ ἐνοπῆς θάνατον καὶ κῆρα φύγωμεν.</ruby>

<ruby><rtc lang="grc" translate="no">τὸν δ' ἠμείβετ' ἔπειτα μέγας Τελαμώνιος Αἴας:
<rtc lang="grc" translate="no">πάντα κατ' αἶσαν ἔειπες ἀγακλεὲς ὦ Μενέλαε:
<rtc lang="grc" translate="no">ἀλλὰ σὺ μὲν καὶ Μηριόνης ὑποδύντε μάλ' ὦκα
<rtc lang="grc" translate="no">νεκρὸν ἀείραντες φέρετ' ἐκ πόνου: αὐτὰρ ὄπισθε
<rtc lang="grc" translate="no">νῶϊ μαχησόμεθα Τρωσίν τε καὶ Ἕκτορι δίῳ
<rtc lang="grc" translate="no">ἶσον θυμὸν ἔχοντες ὁμώνυμοι, οἳ τὸ πάρος περ
<rtc lang="grc" translate="no">μίμνομεν ὀξὺν Ἄρηα παρ' ἀλλήλοισι μένοντες.</ruby>

<ruby><rtc lang="grc" translate="no">ὣς ἔφαθ', οἳ δ' ἄρα νεκρὸν ἀπὸ χθονὸς ἀγκάζοντο
<rtc lang="grc" translate="no">ὕψι μάλα μεγάλως: ἐπὶ δ' ἴαχε λαὸς ὄπισθε
<rtc lang="grc" translate="no">Τρωϊκός, ὡς εἴδοντο νέκυν αἴροντας Ἀχαιούς.
<rtc lang="grc" translate="no">ἴθυσαν δὲ κύνεσσιν ἐοικότες, οἵ τ' ἐπὶ κάπρῳ
<rtc lang="grc" translate="no">βλημένῳ ἀί̈ξωσι πρὸ κούρων θηρητήρων:
<rtc lang="grc" translate="no">ἕως μὲν γάρ τε θέουσι διαρραῖσαι μεμαῶτες,
<rtc lang="grc" translate="no">ἀλλ' ὅτε δή ῥ' ἐν τοῖσιν ἑλίξεται ἀλκὶ πεποιθώς,
<rtc lang="grc" translate="no">ἄψ τ' ἀνεχώρησαν διά τ' ἔτρεσαν ἄλλυδις ἄλλος.
<rtc lang="grc" translate="no">ὣς Τρῶες εἷος μὲν ὁμιλαδὸν αἰὲν ἕποντο
<rtc lang="grc" translate="no">νύσσοντες ξίφεσίν τε καὶ ἔγχεσιν ἀμφιγύοισιν:
<rtc lang="grc" translate="no">ἀλλ' ὅτε δή ῥ' Αἴαντε μεταστρεφθέντε κατ' αὐτοὺς
<rtc lang="grc" translate="no">σταίησαν, τῶν δὲ τράπετο χρώς, οὐδέ τις ἔτλη
<rtc lang="grc" translate="no">πρόσσω ἀί̈ξας περὶ νεκροῦ δηριάασθαι.</ruby>

<ruby><rtc lang="grc" translate="no">ὣς οἵ γ' ἐμμεμαῶτε νέκυν φέρον ἐκ πολέμοιο
<rtc lang="grc" translate="no">νῆας ἔπι γλαφυράς: ἐπὶ δὲ πτόλεμος τέτατό σφιν
<rtc lang="grc" translate="no">ἄγριος ἠύ̈τε πῦρ, τό τ' ἐπεσσύμενον πόλιν ἀνδρῶν
<rtc lang="grc" translate="no">ὄρμενον ἐξαίφνης φλεγέθει, μινύθουσι δὲ οἶκοι
<rtc lang="grc" translate="no">ἐν σέλαϊ μεγάλῳ: τὸ δ' ἐπιβρέμει ἲς ἀνέμοιο.
<rtc lang="grc" translate="no">ὣς μὲν τοῖς ἵππων τε καὶ ἀνδρῶν αἰχμητάων
<rtc lang="grc" translate="no">ἀζηχὴς ὀρυμαγδὸς ἐπήϊεν ἐρχομένοισιν:
<rtc lang="grc" translate="no">οἳ δ' ὥς θ' ἡμίονοι κρατερὸν μένος ἀμφιβαλόντες
<rtc lang="grc" translate="no">ἕλκωσ' ἐξ ὄρεος κατὰ παιπαλόεσσαν ἀταρπὸν
<rtc lang="grc" translate="no">ἢ δοκὸν ἠὲ δόρυ μέγα νήϊον: ἐν δέ τε θυμὸς
<rtc lang="grc" translate="no">τείρεθ' ὁμοῦ καμάτῳ τε καὶ ἱδρῷ σπευδόντεσσιν:
<rtc lang="grc" translate="no">ὣς οἵ γ' ἐμμεμαῶτε νέκυν φέρον. αὐτὰρ ὄπισθεν
<rtc lang="grc" translate="no">Αἴαντ' ἰσχανέτην, ὥς τε πρὼν ἰσχάνει ὕδωρ
<rtc lang="grc" translate="no">ὑλήεις πεδίοιο διαπρύσιον τετυχηκώς,
<rtc lang="grc" translate="no">ὅς τε καὶ ἰφθίμων ποταμῶν ἀλεγεινὰ ῥέεθρα
<rtc lang="grc" translate="no">ἴσχει, ἄφαρ δέ τε πᾶσι ῥόον πεδίον δὲ τίθησι
<rtc lang="grc" translate="no">πλάζων: οὐδέ τί μιν σθένεϊ ῥηγνῦσι ῥέοντες:
<rtc lang="grc" translate="no">ὣς αἰεὶ Αἴαντε μάχην ἀνέεργον ὀπίσσω
<rtc lang="grc" translate="no">Τρώων: οἳ δ' ἅμ' ἕποντο, δύω δ' ἐν τοῖσι μάλιστα
<rtc lang="grc" translate="no">Αἰνείας τ' Ἀγχισιάδης καὶ φαίδιμος Ἕκτωρ.
<rtc lang="grc" translate="no">τῶν δ' ὥς τε ψαρῶν νέφος ἔρχεται ἠὲ κολοιῶν
<rtc lang="grc" translate="no">οὖλον κεκλήγοντες, ὅτε προί̈δωσιν ἰόντα
<rtc lang="grc" translate="no">κίρκον, ὅ τε σμικρῇσι φόνον φέρει ὀρνίθεσσιν,
<rtc lang="grc" translate="no">ὣς ἄρ' ὑπ' Αἰνείᾳ τε καὶ Ἕκτορι κοῦροι Ἀχαιῶν
<rtc lang="grc" translate="no">οὖλον κεκλήγοντες ἴσαν, λήθοντο δὲ χάρμης.
<rtc lang="grc" translate="no">πολλὰ δὲ τεύχεα καλὰ πέσον περί τ' ἀμφί τε τάφρον
<rtc lang="grc" translate="no">φευγόντων Δαναῶν: πολέμου δ' οὐ γίγνετ' ἐρωή.</ruby>
</ol>

<nav>
	<a href="#!/" rel="contents">Table of Contents</a>
	<a href="#!/iliad/book16/" rel="prev">Previous</a>
	<a href="#!/iliad/book18/" rel="next">Next</a>
</nav>
</section>
<!--#include file="../copyright.html" -->
</article>
