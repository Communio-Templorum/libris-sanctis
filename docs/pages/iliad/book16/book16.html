<article itemscope itemtype="http://schema.org/Book http://schema.org/PublicationVolume"><meta itemprop="copyrightYear" content="1898"/><meta itemprop="volumeNumber" content="3"/><h2 itemprop="name">The Iliad</h2><u itemprop="author">Homer</u><section itemscope itemtype="http://schema.org/Book http://schema.org/PublicationIssue"><nav><a href="#!/" rel="contents">Table of Contents</a> <a href="#!/iliad/book15/" rel="prev">Previous</a> <a href="#!/iliad/book17/" rel="next">Next</a></nav><meta itemprop="issueNumber" content="16"/><h3 itemprop="name">Book 16</h3><ol><ruby><rtc lang="grc" translate="no">ὣς οἳ μὲν περὶ νηὸς ἐϋσσέλμοιο μάχοντο: <rtc lang="grc" translate="no">Πάτροκλος δ' Ἀχιλῆϊ παρίστατο ποιμένι λαῶν <rtc lang="grc" translate="no">δάκρυα θερμὰ χέων ὥς τε κρήνη μελάνυδρος, <rtc lang="grc" translate="no">ἥ τε κατ' αἰγίλιπος πέτρης δνοφερὸν χέει ὕδωρ. <rtc lang="grc" translate="no">τὸν δὲ ἰδὼν ᾤκτιρε ποδάρκης δῖος Ἀχιλλεύς, <rtc lang="grc" translate="no">καί μιν φωνήσας ἔπεα πτερόεντα προσηύδα: <rtc lang="grc" translate="no">τίπτε δεδάκρυσαι Πατρόκλεες, ἠύ̈τε κούρη <rtc lang="grc" translate="no">νηπίη, ἥ θ' ἅμα μητρὶ θέουσ' ἀνελέσθαι ἀνώγει <rtc lang="grc" translate="no">εἱανοῦ ἁπτομένη, καί τ' ἐσσυμένην κατερύκει, <rtc lang="grc" translate="no">δακρυόεσσα δέ μιν ποτιδέρκεται, ὄφρ' ἀνέληται: <rtc lang="grc" translate="no">τῇ ἴκελος Πάτροκλε τέρεν κατὰ δάκρυον εἴβεις. <rtc lang="grc" translate="no">ἠέ τι Μυρμιδόνεσσι πιφαύσκεαι, ἢ ἐμοὶ αὐτῷ, <rtc lang="grc" translate="no">ἦέ τιν' ἀγγελίην Φθίης ἐξέκλυες οἶος; <rtc lang="grc" translate="no">ζώειν μὰν ἔτι φασὶ Μενοίτιον Ἄκτορος υἱόν, <rtc lang="grc" translate="no">ζώει δ' Αἰακίδης Πηλεὺς μετὰ Μυρμιδόνεσσι; <rtc lang="grc" translate="no">τῶν κε μάλ' ἀμφοτέρων ἀκαχοίμεθα τεθνηώτων. <rtc lang="grc" translate="no">ἦε σύ γ' Ἀργείων ὀλοφύρεαι, ὡς ὀλέκονται <rtc lang="grc" translate="no">νηυσὶν ἔπι γλαφυρῇσιν ὑπερβασίης ἕνεκα σφῆς; <rtc lang="grc" translate="no">ἐξαύδα, μὴ κεῦθε νόῳ, ἵνα εἴδομεν ἄμφω.</rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></ruby> <ruby><rtc lang="grc" translate="no">τὸν δὲ βαρὺ στενάχων προσέφης Πατρόκλεες ἱππεῦ: <rtc lang="grc" translate="no">ὦ Ἀχιλεῦ Πηλῆος υἱὲ μέγα φέρτατ' Ἀχαιῶν <rtc lang="grc" translate="no">μὴ νεμέσα: τοῖον γὰρ ἄχος βεβίηκεν Ἀχαιούς. <rtc lang="grc" translate="no">οἳ μὲν γὰρ δὴ πάντες, ὅσοι πάρος ἦσαν ἄριστοι, <rtc lang="grc" translate="no">ἐν νηυσὶν κέαται βεβλημένοι οὐτάμενοί τε. <rtc lang="grc" translate="no">βέβληται μὲν ὃ Τυδεί̈δης κρατερὸς Διομήδης, <rtc lang="grc" translate="no">οὔτασται δ' Ὀδυσεὺς δουρικλυτὸς ἠδ' Ἀγαμέμνων, <rtc lang="grc" translate="no">βέβληται δὲ καὶ Εὐρύπυλος κατὰ μηρὸν ὀϊστῷ. <rtc lang="grc" translate="no">τοὺς μέν τ' ἰητροὶ πολυφάρμακοι ἀμφιπένονται <rtc lang="grc" translate="no">ἕλκε' ἀκειόμενοι: σὺ δ' ἀμήχανος ἔπλευ Ἀχιλλεῦ. <rtc lang="grc" translate="no">μὴ ἐμέ γ' οὖν οὗτός γε λάβοι χόλος, ὃν σὺ φυλάσσεις <rtc lang="grc" translate="no">αἰναρέτη: τί σευ ἄλλος ὀνήσεται ὀψίγονός περ <rtc lang="grc" translate="no">αἴ κε μὴ Ἀργείοισιν ἀεικέα λοιγὸν ἀμύνῃς; <rtc lang="grc" translate="no">νηλεές, οὐκ ἄρα σοί γε πατὴρ ἦν ἱππότα Πηλεύς, <rtc lang="grc" translate="no">οὐδὲ Θέτις μήτηρ: γλαυκὴ δέ σε τίκτε θάλασσα <rtc lang="grc" translate="no">πέτραι τ' ἠλίβατοι, ὅτι τοι νόος ἐστὶν ἀπηνής. <rtc lang="grc" translate="no">εἰ δέ τινα φρεσὶ σῇσι θεοπροπίην ἀλεείνεις <rtc lang="grc" translate="no">καί τινά τοι πὰρ Ζηνὸς ἐπέφραδε πότνια μήτηρ, <rtc lang="grc" translate="no">ἀλλ' ἐμέ περ πρόες ὦχ', ἃμα δ' ἄλλον λαὸν ὄπασσον <rtc lang="grc" translate="no">Μυρμιδόνων, ἤν πού τι φόως Δαναοῖσι γένωμαι. <rtc lang="grc" translate="no">δὸς δέ μοι ὤμοιιν τὰ σὰ τεύχεα θωρηχθῆναι, <rtc lang="grc" translate="no">αἴ κ' ἐμὲ σοὶ ἴσκοντες ἀπόσχωνται πολέμοιο <rtc lang="grc" translate="no">Τρῶες, ἀναπνεύσωσι δ' Ἀρήϊοι υἷες Ἀχαιῶν <rtc lang="grc" translate="no">τειρόμενοι: ὀλίγη δέ τ' ἀνάπνευσις πολέμοιο. <rtc lang="grc" translate="no">ῥεῖα δέ κ' ἀκμῆτες κεκμηότας ἄνδρας ἀϋτῇ <rtc lang="grc" translate="no">ὤσαιμεν προτὶ ἄστυ νεῶν ἄπο καὶ κλισιάων.</rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></ruby> <ruby><rtc lang="grc" translate="no">ὣς φάτο λισσόμενος μέγα νήπιος: ἦ γὰρ ἔμελλεν <rtc lang="grc" translate="no">οἷ αὐτῷ θάνατόν τε κακὸν καὶ κῆρα λιτέσθαι. <rtc lang="grc" translate="no">τὸν δὲ μέγ' ὀχθήσας προσέφη πόδας ὠκὺς Ἀχιλλεύς: <rtc lang="grc" translate="no">ὤ μοι διογενὲς Πατρόκλεες οἷον ἔειπες: <rtc lang="grc" translate="no">οὔτε θεοπροπίης ἐμπάζομαι ἥν τινα οἶδα, <rtc lang="grc" translate="no">οὔτέ τί μοι πὰρ Ζηνὸς ἐπέφραδε πότνια μήτηρ: <rtc lang="grc" translate="no">ἀλλὰ τόδ' αἰνὸν ἄχος κραδίην καὶ θυμὸν ἱκάνει, <rtc lang="grc" translate="no">ὁππότε δὴ τὸν ὁμοῖον ἀνὴρ ἐθέλῃσιν ἀμέρσαι <rtc lang="grc" translate="no">καὶ γέρας ἂψ ἀφελέσθαι, ὅ τε κράτεϊ προβεβήκῃ: <rtc lang="grc" translate="no">αἰνὸν ἄχος τό μοί ἐστιν, ἐπεὶ πάθον ἄλγεα θυμῷ. <rtc lang="grc" translate="no">κούρην ἣν ἄρα μοι γέρας ἔξελον υἷες Ἀχαιῶν, <rtc lang="grc" translate="no">δουρὶ δ' ἐμῷ κτεάτισσα πόλιν εὐτείχεα πέρσας, <rtc lang="grc" translate="no">τὴν ἂψ ἐκ χειρῶν ἕλετο κρείων Ἀγαμέμνων <rtc lang="grc" translate="no">Ἀτρεί̈δης ὡς εἴ τιν' ἀτίμητον μετανάστην. <rtc lang="grc" translate="no">ἀλλὰ τὰ μὲν προτετύχθαι ἐάσομεν: οὐδ' ἄρα πως ἦν <rtc lang="grc" translate="no">ἀσπερχὲς κεχολῶσθαι ἐνὶ φρεσίν: ἤτοι ἔφην γε <rtc lang="grc" translate="no">οὐ πρὶν μηνιθμὸν καταπαυσέμεν, ἀλλ' ὁπότ' ἂν δὴ <rtc lang="grc" translate="no">νῆας ἐμὰς ἀφίκηται ἀϋτή τε πτόλεμός τε. <rtc lang="grc" translate="no">τύνη δ' ὤμοιιν μὲν ἐμὰ κλυτὰ τεύχεα δῦθι, <rtc lang="grc" translate="no">ἄρχε δὲ Μυρμιδόνεσσι φιλοπτολέμοισι μάχεσθαι, <rtc lang="grc" translate="no">εἰ δὴ κυάνεον Τρώων νέφος ἀμφιβέβηκε <rtc lang="grc" translate="no">νηυσὶν ἐπικρατέως, οἳ δὲ ῥηγμῖνι θαλάσσης <rtc lang="grc" translate="no">κεκλίαται, χώρης ὀλίγην ἔτι μοῖραν ἔχοντες <rtc lang="grc" translate="no">Ἀργεῖοι, Τρώων δὲ πόλις ἐπὶ πᾶσα βέβηκε <rtc lang="grc" translate="no">θάρσυνος: οὐ γὰρ ἐμῆς κόρυθος λεύσσουσι μέτωπον <rtc lang="grc" translate="no">ἐγγύθι λαμπομένης: τάχα κεν φεύγοντες ἐναύλους <rtc lang="grc" translate="no">πλήσειαν νεκύων, εἴ μοι κρείων Ἀγαμέμνων <rtc lang="grc" translate="no">ἤπια εἰδείη: νῦν δὲ στρατὸν ἀμφιμάχονται. <rtc lang="grc" translate="no">οὐ γὰρ Τυδεί̈δεω Διομήδεος ἐν παλάμῃσι <rtc lang="grc" translate="no">μαίνεται ἐγχείη Δαναῶν ἀπὸ λοιγὸν ἀμῦναι: <rtc lang="grc" translate="no">οὐδέ πω Ἀτρεί̈δεω ὀπὸς ἔκλυον αὐδήσαντος <rtc lang="grc" translate="no">ἐχθρῆς ἐκ κεφαλῆς: ἀλλ' Ἕκτορος ἀνδροφόνοιο <rtc lang="grc" translate="no">Τρωσὶ κελεύοντος περιάγνυται, οἳ δ' ἀλαλητῷ <rtc lang="grc" translate="no">πᾶν πεδίον κατέχουσι μάχῃ νικῶντες Ἀχαιούς. <rtc lang="grc" translate="no">ἀλλὰ καὶ ὧς Πάτροκλε νεῶν ἄπο λοιγὸν ἀμύνων <rtc lang="grc" translate="no">ἔμπεσ' ἐπικρατέως, μὴ δὴ πυρὸς αἰθομένοιο <rtc lang="grc" translate="no">νῆας ἐνιπρήσωσι, φίλον δ' ἀπὸ νόστον ἕλωνται. <rtc lang="grc" translate="no">πείθεο δ' ὥς τοι ἐγὼ μύθου τέλος ἐν φρεσὶ θείω, <rtc lang="grc" translate="no">ὡς ἄν μοι τιμὴν μεγάλην καὶ κῦδος ἄρηαι <rtc lang="grc" translate="no">πρὸς πάντων Δαναῶν, ἀτὰρ οἳ περικαλλέα κούρην <rtc lang="grc" translate="no">ἂψ ἀπονάσσωσιν, ποτὶ δ' ἀγλαὰ δῶρα πόρωσιν. <rtc lang="grc" translate="no">ἐκ νηῶν ἐλάσας ἰέναι πάλιν: εἰ δέ κεν αὖ τοι <rtc lang="grc" translate="no">δώῃ κῦδος ἀρέσθαι ἐρίγδουπος πόσις Ἥρης, <rtc lang="grc" translate="no">μὴ σύ γ' ἄνευθεν ἐμεῖο λιλαίεσθαι πολεμίζειν <rtc lang="grc" translate="no">Τρωσὶ φιλοπτολέμοισιν: ἀτιμότερον δέ με θήσεις: <rtc lang="grc" translate="no">μὴ δ' ἐπαγαλλόμενος πολέμῳ καὶ δηϊοτῆτι <rtc lang="grc" translate="no">Τρῶας ἐναιρόμενος προτὶ Ἴλιον ἡγεμονεύειν, <rtc lang="grc" translate="no">μή τις ἀπ' Οὐλύμποιο θεῶν αἰειγενετάων <rtc lang="grc" translate="no">ἐμβήῃ: μάλα τούς γε φιλεῖ ἑκάεργος Ἀπόλλων: <rtc lang="grc" translate="no">ἀλλὰ πάλιν τρωπᾶσθαι, ἐπὴν φάος ἐν νήεσσι <rtc lang="grc" translate="no">θήῃς, τοὺς δ' ἔτ' ἐᾶν πεδίον κάτα δηριάασθαι. <rtc lang="grc" translate="no">αἲ γὰρ Ζεῦ τε πάτερ καὶ Ἀθηναίη καὶ Ἄπολλον <rtc lang="grc" translate="no">μήτέ τις οὖν Τρώων θάνατον φύγοι ὅσσοι ἔασι, <rtc lang="grc" translate="no">μήτέ τις Ἀργείων, νῶϊν δ' ἐκδῦμεν ὄλεθρον, <rtc lang="grc" translate="no">ὄφρ' οἶοι Τροίης ἱερὰ κρήδεμνα λύωμεν.</rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></ruby> <ruby><rtc lang="grc" translate="no">ὣς οἳ μὲν τοιαῦτα πρὸς ἀλλήλους ἀγόρευον, <rtc lang="grc" translate="no">Αἴας δ' οὐκ ἔτ' ἔμιμνε: βιάζετο γὰρ βελέεσσι: <rtc lang="grc" translate="no">δάμνα μιν Ζηνός τε νόος καὶ Τρῶες ἀγαυοὶ <rtc lang="grc" translate="no">βάλλοντες: δεινὴν δὲ περὶ κροτάφοισι φαεινὴ <rtc lang="grc" translate="no">πήληξ βαλλομένη καναχὴν ἔχε, βάλλετο δ' αἰεὶ <rtc lang="grc" translate="no">κὰπ φάλαρ' εὐποίηθ': ὃ δ' ἀριστερὸν ὦμον ἔκαμνεν <rtc lang="grc" translate="no">ἔμπεδον αἰὲν ἔχων σάκος αἰόλον: οὐδὲ δύναντο <rtc lang="grc" translate="no">ἀμφ' αὐτῷ πελεμίξαι ἐρείδοντες βελέεσσιν. <rtc lang="grc" translate="no">αἰεὶ δ' ἀργαλέῳ ἔχετ' ἄσθματι, κὰδ δέ οἱ ἱδρὼς <rtc lang="grc" translate="no">πάντοθεν ἐκ μελέων πολὺς ἔρρεεν, οὐδέ πῃ εἶχεν <rtc lang="grc" translate="no">ἀμπνεῦσαι: πάντῃ δὲ κακὸν κακῷ ἐστήρικτο. <rtc lang="grc" translate="no">ἔσπετε νῦν μοι Μοῦσαι Ὀλύμπια δώματ' ἔχουσαι, <rtc lang="grc" translate="no">ὅππως δὴ πρῶτον πῦρ ἔμπεσε νηυσὶν Ἀχαιῶν.</rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></ruby> <ruby><rtc lang="grc" translate="no">Ἕκτωρ Αἴαντος δόρυ μείλινον ἄγχι παραστὰς <rtc lang="grc" translate="no">πλῆξ' ἄορι μεγάλῳ αἰχμῆς παρὰ καυλὸν ὄπισθεν, <rtc lang="grc" translate="no">ἀντικρὺ δ' ἀπάραξε: τὸ μὲν Τελαμώνιος Αἴας <rtc lang="grc" translate="no">πῆλ' αὔτως ἐν χειρὶ κόλον δόρυ, τῆλε δ' ἀπ' αὐτοῦ <rtc lang="grc" translate="no">αἰχμὴ χαλκείη χαμάδις βόμβησε πεσοῦσα. <rtc lang="grc" translate="no">γνῶ δ' Αἴας κατὰ θυμὸν ἀμύμονα ῥίγησέν τε <rtc lang="grc" translate="no">ἔργα θεῶν, ὅ ῥα πάγχυ μάχης ἐπὶ μήδεα κεῖρε <rtc lang="grc" translate="no">Ζεὺς ὑψιβρεμέτης, Τρώεσσι δὲ βούλετο νίκην: <rtc lang="grc" translate="no">χάζετο δ' ἐκ βελέων. τοὶ δ' ἔμβαλον ἀκάματον πῦρ <rtc lang="grc" translate="no">νηὶ̈ θοῇ: τῆς δ' αἶψα κατ' ἀσβέστη κέχυτο φλόξ. <rtc lang="grc" translate="no">ὣς τὴν μὲν πρυμνὴν πῦρ ἄμφεπεν: αὐτὰρ Ἀχιλλεὺς <rtc lang="grc" translate="no">μηρὼ πληξάμενος Πατροκλῆα προσέειπεν: <rtc lang="grc" translate="no">ὄρσεο διογενὲς Πατρόκλεες ἱπποκέλευθε: <rtc lang="grc" translate="no">λεύσσω δὴ παρὰ νηυσὶ πυρὸς δηί̈οιο ἰωήν: <rtc lang="grc" translate="no">μὴ δὴ νῆας ἕλωσι καὶ οὐκέτι φυκτὰ πέλωνται: <rtc lang="grc" translate="no">δύσεο τεύχεα θᾶσσον, ἐγὼ δέ κε λαὸν ἀγείρω.</rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></ruby> <ruby><rtc lang="grc" translate="no">ὣς φάτο, Πάτροκλος δὲ κορύσσετο νώροπι χαλκῷ. <rtc lang="grc" translate="no">κνημῖδας μὲν πρῶτα περὶ κνήμῃσιν ἔθηκε <rtc lang="grc" translate="no">καλάς, ἀργυρέοισιν ἐπισφυρίοις ἀραρυίας: <rtc lang="grc" translate="no">δεύτερον αὖ θώρηκα περὶ στήθεσσιν ἔδυνε <rtc lang="grc" translate="no">ποικίλον ἀστερόεντα ποδώκεος Αἰακίδαο. <rtc lang="grc" translate="no">ἀμφὶ δ' ἄρ' ὤμοισιν βάλετο ξίφος ἀργυρόηλον <rtc lang="grc" translate="no">χάλκεον, αὐτὰρ ἔπειτα σάκος μέγα τε στιβαρόν τε: <rtc lang="grc" translate="no">κρατὶ δ' ἐπ' ἰφθίμῳ κυνέην εὔτυκτον ἔθηκεν <rtc lang="grc" translate="no">ἵππουριν: δεινὸν δὲ λόφος καθύπερθεν ἔνευεν. <rtc lang="grc" translate="no">εἵλετο δ' ἄλκιμα δοῦρε, τά οἱ παλάμηφιν ἀρήρει. <rtc lang="grc" translate="no">ἔγχος δ' οὐχ ἕλετ' οἶον ἀμύμονος Αἰακίδαο <rtc lang="grc" translate="no">βριθὺ μέγα στιβαρόν: τὸ μὲν οὐ δύνατ' ἄλλος Ἀχαιῶν <rtc lang="grc" translate="no">πάλλειν, ἀλλά μιν οἶος ἐπίστατο πῆλαι Ἀχιλλεὺς <rtc lang="grc" translate="no">Πηλιάδα μελίην, τὴν πατρὶ φίλῳ πόρε Χείρων <rtc lang="grc" translate="no">Πηλίου ἐκ κορυφῆς, φόνον ἔμμεναι ἡρώεσσιν. <rtc lang="grc" translate="no">ἵππους δ' Αὐτομέδοντα θοῶς ζευγνῦμεν ἄνωγε, <rtc lang="grc" translate="no">τὸν μετ' Ἀχιλλῆα ῥηξήνορα τῖε μάλιστα, <rtc lang="grc" translate="no">πιστότατος δέ οἱ ἔσκε μάχῃ ἔνι μεῖναι ὁμοκλήν. <rtc lang="grc" translate="no">τῷ δὲ καὶ Αὐτομέδων ὕπαγε ζυγὸν ὠκέας ἵππους <rtc lang="grc" translate="no">Ξάνθον καὶ Βαλίον, τὼ ἅμα πνοιῇσι πετέσθην, <rtc lang="grc" translate="no">τοὺς ἔτεκε Ζεφύρῳ ἀνέμῳ Ἅρπυια Ποδάργη <rtc lang="grc" translate="no">βοσκομένη λειμῶνι παρὰ ῥόον Ὠκεανοῖο. <rtc lang="grc" translate="no">ἐν δὲ παρηορίῃσιν ἀμύμονα Πήδασον ἵει, <rtc lang="grc" translate="no">τόν ῥά ποτ' Ἠετίωνος ἑλὼν πόλιν ἤγαγ' Ἀχιλλεύς, <rtc lang="grc" translate="no">ὃς καὶ θνητὸς ἐὼν ἕπεθ' ἵπποις ἀθανάτοισι.</rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></ruby> <ruby><rtc lang="grc" translate="no">Μυρμιδόνας δ' ἄρ' ἐποιχόμενος θώρηξεν Ἀχιλλεὺς <rtc lang="grc" translate="no">πάντας ἀνὰ κλισίας σὺν τεύχεσιν: οἳ δὲ λύκοι ὣς <rtc lang="grc" translate="no">ὠμοφάγοι, τοῖσίν τε περὶ φρεσὶν ἄσπετος ἀλκή, <rtc lang="grc" translate="no">οἵ τ' ἔλαφον κεραὸν μέγαν οὔρεσι δῃώσαντες <rtc lang="grc" translate="no">δάπτουσιν: πᾶσιν δὲ παρήϊον αἵματι φοινόν: <rtc lang="grc" translate="no">καί τ' ἀγεληδὸν ἴασιν ἀπὸ κρήνης μελανύδρου <rtc lang="grc" translate="no">λάψοντες γλώσσῃσιν ἀραιῇσιν μέλαν ὕδωρ <rtc lang="grc" translate="no">ἄκρον ἐρευγόμενοι φόνον αἵματος: ἐν δέ τε θυμὸς <rtc lang="grc" translate="no">στήθεσιν ἄτρομός ἐστι, περιστένεται δέ τε γαστήρ: <rtc lang="grc" translate="no">τοῖοι Μυρμιδόνων ἡγήτορες ἠδὲ μέδοντες <rtc lang="grc" translate="no">ἀμφ' ἀγαθὸν θεράποντα ποδώκεος Αἰακίδαο <rtc lang="grc" translate="no">ῥώοντ': ἐν δ' ἄρα τοῖσιν ἀρήϊος ἵστατ' Ἀχιλλεύς, <rtc lang="grc" translate="no">ὀτρύνων ἵππους τε καὶ ἀνέρας ἀσπιδιώτας.</rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></ruby> <ruby><rtc lang="grc" translate="no">πεντήκοντ' ἦσαν νῆες θοαί, ᾗσιν Ἀχιλλεὺς <rtc lang="grc" translate="no">ἐς Τροίην ἡγεῖτο Διὶ̈ φίλος: ἐν δὲ ἑκάστῃ <rtc lang="grc" translate="no">πεντήκοντ' ἔσαν ἄνδρες ἐπὶ κληῖ̈σιν ἑταῖροι: <rtc lang="grc" translate="no">πέντε δ' ἄρ' ἡγεμόνας ποιήσατο τοῖς ἐπεποίθει <rtc lang="grc" translate="no">σημαίνειν: αὐτὸς δὲ μέγα κρατέων ἤνασσε. <rtc lang="grc" translate="no">τῆς μὲν ἰῆς στιχὸς ἦρχε Μενέσθιος αἰολοθώρηξ <rtc lang="grc" translate="no">υἱὸς Σπερχειοῖο διιπετέος ποταμοῖο: <rtc lang="grc" translate="no">ὃν τέκε Πηλῆος θυγάτηρ καλὴ Πολυδώρη <rtc lang="grc" translate="no">Σπερχειῷ ἀκάμαντι γυνὴ θεῷ εὐνηθεῖσα, <rtc lang="grc" translate="no">αὐτὰρ ἐπίκλησιν Βώρῳ Περιήρεος υἷι, <rtc lang="grc" translate="no">ὅς ῥ' ἀναφανδὸν ὄπυιε πορὼν ἀπερείσια ἕδνα. <rtc lang="grc" translate="no">τῆς δ' ἑτέρης Εὔδωρος ἀρήϊος ἡγεμόνευε <rtc lang="grc" translate="no">παρθένιος, τὸν ἔτικτε χορῷ καλὴ Πολυμήλη <rtc lang="grc" translate="no">Φύλαντος θυγάτηρ: τῆς δὲ κρατὺς ἀργεϊφόντης <rtc lang="grc" translate="no">ἠράσατ', ὀφθαλμοῖσιν ἰδὼν μετὰ μελπομένῃσιν <rtc lang="grc" translate="no">ἐν χορῷ Ἀρτέμιδος χρυσηλακάτου κελαδεινῆς. <rtc lang="grc" translate="no">αὐτίκα δ' εἰς ὑπερῷ' ἀναβὰς παρελέξατο λάθρῃ <rtc lang="grc" translate="no">Ἑρμείας ἀκάκητα, πόρεν δέ οἱ ἀγλαὸν υἱὸν <rtc lang="grc" translate="no">Εὔδωρον πέρι μὲν θείειν ταχὺν ἠδὲ μαχητήν. <rtc lang="grc" translate="no">αὐτὰρ ἐπεὶ δὴ τόν γε μογοστόκος Εἰλείθυια <rtc lang="grc" translate="no">ἐξάγαγε πρὸ φόως δὲ καὶ ἠελίου ἴδεν αὐγάς, <rtc lang="grc" translate="no">τὴν μὲν Ἐχεκλῆος κρατερὸν μένος Ἀκτορίδαο <rtc lang="grc" translate="no">ἠγάγετο πρὸς δώματ', ἐπεὶ πόρε μυρία ἕδνα, <rtc lang="grc" translate="no">τὸν δ' ὃ γέρων Φύλας εὖ ἔτρεφεν ἠδ' ἀτίταλλεν <rtc lang="grc" translate="no">ἀμφαγαπαζόμενος ὡς εἴ θ' ἑὸν υἱὸν ἐόντα. <rtc lang="grc" translate="no">τῆς δὲ τρίτης Πείσανδρος ἀρήϊος ἡγεμόνευε <rtc lang="grc" translate="no">Μαιμαλίδης, ὃς πᾶσι μετέπρεπε Μυρμιδόνεσσιν <rtc lang="grc" translate="no">ἔγχεϊ μάρνασθαι μετὰ Πηλεί̈ωνος ἑταῖρον. <rtc lang="grc" translate="no">τῆς δὲ τετάρτης ἦρχε γέρων ἱππηλάτα Φοῖνιξ, <rtc lang="grc" translate="no">πέμπτης δ' Ἀλκιμέδων Λαέρκεος υἱὸς ἀμύμων. <rtc lang="grc" translate="no">αὐτὰρ ἐπεὶ δὴ πάντας ἅμ' ἡγεμόνεσσιν Ἀχιλλεὺς <rtc lang="grc" translate="no">στῆσεν ἐὺ̈ κρίνας, κρατερὸν δ' ἐπὶ μῦθον ἔτελλε:</rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></ruby> <ruby><rtc lang="grc" translate="no">Μυρμιδόνες μή τίς μοι ἀπειλάων λελαθέσθω, <rtc lang="grc" translate="no">ἃς ἐπὶ νηυσὶ θοῇσιν ἀπειλεῖτε Τρώεσσι <rtc lang="grc" translate="no">πάνθ' ὑπὸ μηνιθμόν, καί μ' ᾐτιάασθε ἕκαστος: <rtc lang="grc" translate="no">σχέτλιε Πηλέος υἱὲ χόλῳ ἄρα σ' ἔτρεφε μήτηρ, <rtc lang="grc" translate="no">νηλεές, ὃς παρὰ νηυσὶν ἔχεις ἀέκοντας ἑταίρους: <rtc lang="grc" translate="no">οἴκαδέ περ σὺν νηυσὶ νεώμεθα ποντοπόροισιν <rtc lang="grc" translate="no">αὖτις, ἐπεί ῥά τοι ὧδε κακὸς χόλος ἔμπεσε θυμῷ. <rtc lang="grc" translate="no">ταῦτά μ' ἀγειρόμενοι θάμ' ἐβάζετε: νῦν δὲ πέφανται <rtc lang="grc" translate="no">φυλόπιδος μέγα ἔργον, ἕης τὸ πρίν γ' ἐράασθε. <rtc lang="grc" translate="no">ἔνθά τις ἄλκιμον ἦτορ ἔχων Τρώεσσι μαχέσθω.</rtc></rtc></rtc></rtc></rtc></rtc></rtc></rtc></rtc></rtc></ruby> <ruby><rtc lang="grc" translate="no">ὣς εἰπὼν ὄτρυνε μένος καὶ θυμὸν ἑκάστου. <rtc lang="grc" translate="no">μᾶλλον δὲ στίχες ἄρθεν, ἐπεὶ βασιλῆος ἄκουσαν. <rtc lang="grc" translate="no">ὡς δ' ὅτε τοῖχον ἀνὴρ ἀράρῃ πυκινοῖσι λίθοισι <rtc lang="grc" translate="no">δώματος ὑψηλοῖο βίας ἀνέμων ἀλεείνων, <rtc lang="grc" translate="no">ὣς ἄραρον κόρυθές τε καὶ ἀσπίδες ὀμφαλόεσσαι. <rtc lang="grc" translate="no">ἀσπὶς ἄρ' ἀσπίδ' ἔρειδε, κόρυς κόρυν, ἀνέρα δ' ἀνήρ: <rtc lang="grc" translate="no">ψαῦον δ' ἱππόκομοι κόρυθες λαμπροῖσι φάλοισι <rtc lang="grc" translate="no">νευόντων, ὡς πυκνοὶ ἐφέστασαν ἀλλήλοισι. <rtc lang="grc" translate="no">πάντων δὲ προπάροιθε δύ' ἀνέρε θωρήσσοντο <rtc lang="grc" translate="no">Πάτροκλός τε καὶ Αὐτομέδων ἕνα θυμὸν ἔχοντες <rtc lang="grc" translate="no">πρόσθεν Μυρμιδόνων πολεμιζέμεν. αὐτὰρ Ἀχιλλεὺς <rtc lang="grc" translate="no">βῆ ῥ' ἴμεν ἐς κλισίην, χηλοῦ δ' ἀπὸ πῶμ' ἀνέῳγε <rtc lang="grc" translate="no">καλῆς δαιδαλέης, τήν οἱ Θέτις ἀργυρόπεζα <rtc lang="grc" translate="no">θῆκ' ἐπὶ νηὸς ἄγεσθαι ἐὺ̈ πλήσασα χιτώνων <rtc lang="grc" translate="no">χλαινάων τ' ἀνεμοσκεπέων οὔλων τε ταπήτων. <rtc lang="grc" translate="no">ἔνθα δέ οἱ δέπας ἔσκε τετυγμένον, οὐδέ τις ἄλλος <rtc lang="grc" translate="no">οὔτ' ἀνδρῶν πίνεσκεν ἀπ' αὐτοῦ αἴθοπα οἶνον, <rtc lang="grc" translate="no">οὔτέ τεῳ σπένδεσκε θεῶν, ὅτε μὴ Διὶ πατρί. <rtc lang="grc" translate="no">τό ῥα τότ' ἐκ χηλοῖο λαβὼν ἐκάθηρε θεείῳ <rtc lang="grc" translate="no">πρῶτον, ἔπειτα δ' ἔνιψ' ὕδατος καλῇσι ῥοῇσι, <rtc lang="grc" translate="no">νίψατο δ' αὐτὸς χεῖρας, ἀφύσσατο δ' αἴθοπα οἶνον. <rtc lang="grc" translate="no">εὔχετ' ἔπειτα στὰς μέσῳ ἕρκεϊ, λεῖβε δὲ οἶνον <rtc lang="grc" translate="no">οὐρανὸν εἰσανιδών: Δία δ' οὐ λάθε τερπικέραυνον: <rtc lang="grc" translate="no">Ζεῦ ἄνα Δωδωναῖε Πελασγικὲ τηλόθι ναίων <rtc lang="grc" translate="no">Δωδώνης μεδέων δυσχειμέρου, ἀμφὶ δὲ Σελλοὶ <rtc lang="grc" translate="no">σοὶ ναίουσ' ὑποφῆται ἀνιπτόποδες χαμαιεῦναι, <rtc lang="grc" translate="no">ἠμὲν δή ποτ' ἐμὸν ἔπος ἔκλυες εὐξαμένοιο, <rtc lang="grc" translate="no">τίμησας μὲν ἐμέ, μέγα δ' ἴψαο λαὸν Ἀχαιῶν, <rtc lang="grc" translate="no">ἠδ' ἔτι καὶ νῦν μοι τόδ' ἐπικρήηνον ἐέλδωρ: <rtc lang="grc" translate="no">αὐτὸς μὲν γὰρ ἐγὼ μενέω νηῶν ἐν ἀγῶνι, <rtc lang="grc" translate="no">ἀλλ' ἕταρον πέμπω πολέσιν μετὰ Μυρμιδόνεσσι <rtc lang="grc" translate="no">μάρνασθαι: τῷ κῦδος ἅμα πρόες εὐρύοπα Ζεῦ, <rtc lang="grc" translate="no">θάρσυνον δέ οἱ ἦτορ ἐνὶ φρεσίν, ὄφρα καὶ Ἕκτωρ <rtc lang="grc" translate="no">εἴσεται ἤ ῥα καὶ οἶος ἐπίστηται πολεμίζειν <rtc lang="grc" translate="no">ἡμέτερος θεράπων, ἦ οἱ τότε χεῖρες ἄαπτοι <rtc lang="grc" translate="no">μαίνονθ', ὁππότ' ἐγώ περ ἴω μετὰ μῶλον Ἄρηος. <rtc lang="grc" translate="no">αὐτὰρ ἐπεί κ' ἀπὸ ναῦφι μάχην ἐνοπήν τε δίηται, <rtc lang="grc" translate="no">ἀσκηθής μοι ἔπειτα θοὰς ἐπὶ νῆας ἵκοιτο <rtc lang="grc" translate="no">τεύχεσί τε ξὺν πᾶσι καὶ ἀγχεμάχοις ἑτάροισιν. <rtc lang="grc" translate="no">ὣς ἔφατ' εὐχόμενος, τοῦ δ' ἔκλυε μητίετα Ζεύς. <rtc lang="grc" translate="no">τῷ δ' ἕτερον μὲν ἔδωκε πατήρ, ἕτερον δ' ἀνένευσε: <rtc lang="grc" translate="no">νηῶν μέν οἱ ἀπώσασθαι πόλεμόν τε μάχην τε <rtc lang="grc" translate="no">δῶκε, σόον δ' ἀνένευσε μάχης ἐξαπονέεσθαι. <rtc lang="grc" translate="no">ἤτοι ὃ μὲν σπείσας τε καὶ εὐξάμενος Διὶ πατρὶ <rtc lang="grc" translate="no">ἂψ κλισίην εἰσῆλθε, δέπας δ' ἀπέθηκ' ἐνὶ χηλῷ, <rtc lang="grc" translate="no">στῆ δὲ πάροιθ' ἐλθὼν κλισίης, ἔτι δ' ἤθελε θυμῷ <rtc lang="grc" translate="no">εἰσιδέειν Τρώων καὶ Ἀχαιῶν φύλοπιν αἰνήν.</rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></ruby> <ruby><rtc lang="grc" translate="no">οἳ δ' ἅμα Πατρόκλῳ μεγαλήτορι θωρηχθέντες <rtc lang="grc" translate="no">ἔστιχον, ὄφρ' ἐν Τρωσὶ μέγα φρονέοντες ὄρουσαν. <rtc lang="grc" translate="no">αὐτίκα δὲ σφήκεσσιν ἐοικότες ἐξεχέοντο <rtc lang="grc" translate="no">εἰνοδίοις, οὓς παῖδες ἐριδμαίνωσιν ἔθοντες <rtc lang="grc" translate="no">αἰεὶ κερτομέοντες ὁδῷ ἔπι οἰκί' ἔχοντας <rtc lang="grc" translate="no">νηπίαχοι: ξυνὸν δὲ κακὸν πολέεσσι τιθεῖσι. <rtc lang="grc" translate="no">τοὺς δ' εἴ περ παρά τίς τε κιὼν ἄνθρωπος ὁδίτης <rtc lang="grc" translate="no">κινήσῃ ἀέκων, οἳ δ' ἄλκιμον ἦτορ ἔχοντες <rtc lang="grc" translate="no">πρόσσω πᾶς πέτεται καὶ ἀμύνει οἷσι τέκεσσι. <rtc lang="grc" translate="no">τῶν τότε Μυρμιδόνες κραδίην καὶ θυμὸν ἔχοντες <rtc lang="grc" translate="no">ἐκ νηῶν ἐχέοντο: βοὴ δ' ἄσβεστος ὀρώρει. <rtc lang="grc" translate="no">Πάτροκλος δ' ἑτάροισιν ἐκέκλετο μακρὸν ἀύ̈σας: <rtc lang="grc" translate="no">Μυρμιδόνες ἕταροι Πηληϊάδεω Ἀχιλῆος <rtc lang="grc" translate="no">ἀνέρες ἔστε φίλοι, μνήσασθε δὲ θούριδος ἀλκῆς, <rtc lang="grc" translate="no">ὡς ἂν Πηλεί̈δην τιμήσομεν, ὃς μέγ' ἄριστος <rtc lang="grc" translate="no">Ἀργείων παρὰ νηυσὶ καὶ ἀγχέμαχοι θεράποντες, <rtc lang="grc" translate="no">γνῷ δὲ καὶ Ἀτρεί̈δης εὐρὺ κρείων Ἀγαμέμνων <rtc lang="grc" translate="no">ἣν ἄτην, ὅ τ' ἄριστον Ἀχαιῶν οὐδὲν ἔτισεν.</rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></ruby> <ruby><rtc lang="grc" translate="no">ὣς εἰπὼν ὄτρυνε μένος καὶ θυμὸν ἑκάστου, <rtc lang="grc" translate="no">ἐν δ' ἔπεσον Τρώεσσιν ἀολλέες: ἀμφὶ δὲ νῆες <rtc lang="grc" translate="no">σμερδαλέον κονάβησαν ἀϋσάντων ὑπ' Ἀχαιῶν.</rtc></rtc></rtc></ruby> <ruby><rtc lang="grc" translate="no">Τρῶες δ' ὡς εἴδοντο Μενοιτίου ἄλκιμον υἱὸν <rtc lang="grc" translate="no">αὐτὸν καὶ θεράποντα σὺν ἔντεσι μαρμαίροντας, <rtc lang="grc" translate="no">πᾶσιν ὀρίνθη θυμός, ἐκίνηθεν δὲ φάλαγγες <rtc lang="grc" translate="no">ἐλπόμενοι παρὰ ναῦφι ποδώκεα Πηλεί̈ωνα <rtc lang="grc" translate="no">μηνιθμὸν μὲν ἀπορρῖψαι, φιλότητα δ' ἑλέσθαι: <rtc lang="grc" translate="no">πάπτηνεν δὲ ἕκαστος ὅπῃ φύγοι αἰπὺν ὄλεθρον. <rtc lang="grc" translate="no">Πάτροκλος δὲ πρῶτος ἀκόντισε δουρὶ φαεινῷ <rtc lang="grc" translate="no">ἀντικρὺ κατὰ μέσσον, ὅθι πλεῖστοι κλονέοντο, <rtc lang="grc" translate="no">νηὶ̈ πάρα πρυμνῇ μεγαθύμου Πρωτεσιλάου, <rtc lang="grc" translate="no">καὶ βάλε Πυραίχμην, ὃς Παίονας ἱπποκορυστὰς <rtc lang="grc" translate="no">ἤγαγεν ἐξ Ἀμυδῶνος ἀπ' Ἀξιοῦ εὐρὺ ῥέοντος: <rtc lang="grc" translate="no">τὸν βάλε δεξιὸν ὦμον: ὃ δ' ὕπτιος ἐν κονίῃσι <rtc lang="grc" translate="no">κάππεσεν οἰμώξας, ἕταροι δέ μιν ἀμφεφόβηθεν <rtc lang="grc" translate="no">Παίονες: ἐν γὰρ Πάτροκλος φόβον ἧκεν ἅπασιν <rtc lang="grc" translate="no">ἡγεμόνα κτείνας, ὃς ἀριστεύεσκε μάχεσθαι. <rtc lang="grc" translate="no">ἐκ νηῶν δ' ἔλασεν, κατὰ δ' ἔσβεσεν αἰθόμενον πῦρ. <rtc lang="grc" translate="no">ἡμιδαὴς δ' ἄρα νηῦς λίπετ' αὐτόθι: τοὶ δὲ φόβηθεν <rtc lang="grc" translate="no">Τρῶες θεσπεσίῳ ὁμάδῳ: Δαναοὶ δ' ἐπέχυντο <rtc lang="grc" translate="no">νῆας ἀνὰ γλαφυράς: ὅμαδος δ' ἀλίαστος ἐτύχθη. <rtc lang="grc" translate="no">ὡς δ' ὅτ' ἀφ' ὑψηλῆς κορυφῆς ὄρεος μεγάλοιο <rtc lang="grc" translate="no">κινήσῃ πυκινὴν νεφέλην στεροπηγερέτα Ζεύς, <rtc lang="grc" translate="no">ἔκ τ' ἔφανεν πᾶσαι σκοπιαὶ καὶ πρώονες ἄκροι <rtc lang="grc" translate="no">καὶ νάπαι, οὐρανόθεν δ' ἄρ' ὑπερράγη ἄσπετος αἰθήρ, <rtc lang="grc" translate="no">ὣς Δαναοὶ νηῶν μὲν ἀπωσάμενοι δήϊον πῦρ <rtc lang="grc" translate="no">τυτθὸν ἀνέπνευσαν, πολέμου δ' οὐ γίγνετ' ἐρωή: <rtc lang="grc" translate="no">οὐ γάρ πώ τι Τρῶες ἀρηϊφίλων ὑπ' Ἀχαιῶν <rtc lang="grc" translate="no">προτροπάδην φοβέοντο μελαινάων ἀπὸ νηῶν, <rtc lang="grc" translate="no">ἀλλ' ἔτ' ἄρ' ἀνθίσταντο, νεῶν δ' ὑπόεικον ἀνάγκῃ. <rtc lang="grc" translate="no">ἔνθα δ' ἀνὴρ ἕλεν ἄνδρα κεδασθείσης ὑσμίνης <rtc lang="grc" translate="no">ἡγεμόνων. πρῶτος δὲ Μενοιτίου ἄλκιμος υἱὸς <rtc lang="grc" translate="no">αὐτίκ' ἄρα στρεφθέντος Ἀρηϊλύκου βάλε μηρὸν <rtc lang="grc" translate="no">ἔγχεϊ ὀξυόεντι, διὰ πρὸ δὲ χαλκὸν ἔλασσε: <rtc lang="grc" translate="no">ῥῆξεν δ' ὀστέον ἔγχος, ὃ δὲ πρηνὴς ἐπὶ γαίῃ <rtc lang="grc" translate="no">κάππεσ': ἀτὰρ Μενέλαος ἀρήϊος οὖτα Θόαντα <rtc lang="grc" translate="no">στέρνον γυμνωθέντα παρ' ἀσπίδα, λῦσε δὲ γυῖα. <rtc lang="grc" translate="no">Φυλεί̈δης δ' Ἄμφικλον ἐφορμηθέντα δοκεύσας <rtc lang="grc" translate="no">ἔφθη ὀρεξάμενος πρυμνὸν σκέλος, ἔνθα πάχιστος <rtc lang="grc" translate="no">μυὼν ἀνθρώπου πέλεται: περὶ δ' ἔγχεος αἰχμῇ <rtc lang="grc" translate="no">νεῦρα διεσχίσθη: τὸν δὲ σκότος ὄσσε κάλυψε. <rtc lang="grc" translate="no">Νεστορίδαι δ' ὃ μὲν οὔτασ' Ἀτύμνιον ὀξέϊ δουρὶ <rtc lang="grc" translate="no">Ἀντίλοχος, λαπάρης δὲ διήλασε χάλκεον ἔγχος: <rtc lang="grc" translate="no">ἤριπε δὲ προπάροιθε. Μάρις δ' αὐτοσχεδὰ δουρὶ <rtc lang="grc" translate="no">Ἀντιλόχῳ ἐπόρουσε κασιγνήτοιο χολωθεὶς <rtc lang="grc" translate="no">στὰς πρόσθεν νέκυος: τοῦ δ' ἀντίθεος Θρασυμήδης <rtc lang="grc" translate="no">ἔφθη ὀρεξάμενος πρὶν οὐτάσαι, οὐδ' ἀφάμαρτεν, <rtc lang="grc" translate="no">ὦμον ἄφαρ: πρυμνὸν δὲ βραχίονα δουρὸς ἀκωκὴ <rtc lang="grc" translate="no">δρύψ' ἀπὸ μυώνων, ἀπὸ δ' ὀστέον ἄχρις ἄραξε: <rtc lang="grc" translate="no">δούπησεν δὲ πεσών, κατὰ δὲ σκότος ὄσσε κάλυψεν. <rtc lang="grc" translate="no">ὣς τὼ μὲν δοιοῖσι κασιγνήτοισι δαμέντε <rtc lang="grc" translate="no">βήτην εἰς Ἔρεβος Σαρπηδόνος ἐσθλοὶ ἑταῖροι <rtc lang="grc" translate="no">υἷες ἀκοντισταὶ Ἀμισωδάρου, ὅς ῥα Χίμαιραν <rtc lang="grc" translate="no">θρέψεν ἀμαιμακέτην πολέσιν κακὸν ἀνθρώποισιν. <rtc lang="grc" translate="no">Αἴας δὲ Κλεόβουλον Ὀϊλιάδης ἐπορούσας <rtc lang="grc" translate="no">ζωὸν ἕλε βλαφθέντα κατὰ κλόνον: ἀλλά οἱ αὖθι <rtc lang="grc" translate="no">λῦσε μένος πλήξας ξίφει αὐχένα κωπήεντι. <rtc lang="grc" translate="no">πᾶν δ' ὑπεθερμάνθη ξίφος αἵματι: τὸν δὲ κατ' ὄσσε <rtc lang="grc" translate="no">ἔλλαβε πορφύρεος θάνατος καὶ μοῖρα κραταιή. <rtc lang="grc" translate="no">Πηνέλεως δὲ Λύκων τε συνέδραμον: ἔγχεσι μὲν γὰρ <rtc lang="grc" translate="no">ἤμβροτον ἀλλήλων, μέλεον δ' ἠκόντισαν ἄμφω: <rtc lang="grc" translate="no">τὼ δ' αὖτις ξιφέεσσι συνέδραμον. ἔνθα Λύκων μὲν <rtc lang="grc" translate="no">ἱπποκόμου κόρυθος φάλον ἤλασεν, ἀμφὶ δὲ καυλὸν <rtc lang="grc" translate="no">φάσγανον ἐρραίσθη: ὃ δ' ὑπ' οὔατος αὐχένα θεῖνε <rtc lang="grc" translate="no">Πηνέλεως, πᾶν δ' εἴσω ἔδυ ξίφος, ἔσχεθε δ' οἶον <rtc lang="grc" translate="no">δέρμα, παρηέρθη δὲ κάρη, ὑπέλυντο δὲ γυῖα. <rtc lang="grc" translate="no">Μηριόνης δ' Ἀκάμαντα κιχεὶς ποσὶ καρπαλίμοισι <rtc lang="grc" translate="no">νύξ' ἵππων ἐπιβησόμενον κατὰ δεξιὸν ὦμον: <rtc lang="grc" translate="no">ἤριπε δ' ἐξ ὀχέων, κατὰ δ' ὀφθαλμῶν κέχυτ' ἀχλύς. <rtc lang="grc" translate="no">Ἰδομενεὺς δ' Ἐρύμαντα κατὰ στόμα νηλέϊ χαλκῷ <rtc lang="grc" translate="no">νύξε: τὸ δ' ἀντικρὺ δόρυ χάλκεον ἐξεπέρησε <rtc lang="grc" translate="no">νέρθεν ὑπ' ἐγκεφάλοιο, κέασσε δ' ἄρ' ὀστέα λευκά: <rtc lang="grc" translate="no">ἐκ δ' ἐτίναχθεν ὀδόντες, ἐνέπλησθεν δέ οἱ ἄμφω <rtc lang="grc" translate="no">αἵματος ὀφθαλμοί: τὸ δ' ἀνὰ στόμα καὶ κατὰ ῥῖνας <rtc lang="grc" translate="no">πρῆσε χανών: θανάτου δὲ μέλαν νέφος ἀμφεκάλυψεν. <rtc lang="grc" translate="no">οὗτοι ἄρ' ἡγεμόνες Δαναῶν ἕλον ἄνδρα ἕκαστος. <rtc lang="grc" translate="no">ὡς δὲ λύκοι ἄρνεσσιν ἐπέχραον ἢ ἐρίφοισι <rtc lang="grc" translate="no">σίνται ὑπ' ἐκ μήλων αἱρεύμενοι, αἵ τ' ἐν ὄρεσσι <rtc lang="grc" translate="no">ποιμένος ἀφραδίῃσι διέτμαγεν: οἳ δὲ ἰδόντες <rtc lang="grc" translate="no">αἶψα διαρπάζουσιν ἀνάλκιδα θυμὸν ἐχούσας: <rtc lang="grc" translate="no">ὣς Δαναοὶ Τρώεσσιν ἐπέχραον: οἳ δὲ φόβοιο <rtc lang="grc" translate="no">δυσκελάδου μνήσαντο, λάθοντο δὲ θούριδος ἀλκῆς.</rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></ruby> <ruby><rtc lang="grc" translate="no">Αἴας δ' ὃ μέγας αἰὲν ἐφ' Ἕκτορι χαλκοκορυστῇ <rtc lang="grc" translate="no">ἵετ' ἀκοντίσσαι: ὃ δὲ ἰδρείῃ πολέμοιο <rtc lang="grc" translate="no">ἀσπίδι ταυρείῃ κεκαλυμμένος εὐρέας ὤμους <rtc lang="grc" translate="no">σκέπτετ' ὀϊστῶν τε ῥοῖζον καὶ δοῦπον ἀκόντων. <rtc lang="grc" translate="no">ἦ μὲν δὴ γίγνωσκε μάχης ἑτεραλκέα νίκην: <rtc lang="grc" translate="no">ἀλλὰ καὶ ὧς ἀνέμιμνε, σάω δ' ἐρίηρας ἑταίρους.</rtc></rtc></rtc></rtc></rtc></rtc></ruby> <ruby><rtc lang="grc" translate="no">ὡς δ' ὅτ' ἀπ' Οὐλύμπου νέφος ἔρχεται οὐρανὸν εἴσω <rtc lang="grc" translate="no">αἰθέρος ἐκ δίης, ὅτε τε Ζεὺς λαίλαπα τείνῃ, <rtc lang="grc" translate="no">ὣς τῶν ἐκ νηῶν γένετο ἰαχή τε φόβος τε, <rtc lang="grc" translate="no">οὐδὲ κατὰ μοῖραν πέραον πάλιν. Ἕκτορα δ' ἵπποι <rtc lang="grc" translate="no">ἔκφερον ὠκύποδες σὺν τεύχεσι, λεῖπε δὲ λαὸν <rtc lang="grc" translate="no">Τρωϊκόν, οὓς ἀέκοντας ὀρυκτὴ τάφρος ἔρυκε. <rtc lang="grc" translate="no">πολλοὶ δ' ἐν τάφρῳ ἐρυσάρματες ὠκέες ἵπποι <rtc lang="grc" translate="no">ἄξαντ' ἐν πρώτῳ ῥυμῷ λίπον ἅρματ' ἀνάκτων, <rtc lang="grc" translate="no">Πάτροκλος δ' ἕπετο σφεδανὸν Δαναοῖσι κελεύων <rtc lang="grc" translate="no">Τρωσὶ κακὰ φρονέων: οἳ δὲ ἰαχῇ τε φόβῳ τε <rtc lang="grc" translate="no">πάσας πλῆσαν ὁδούς, ἐπεὶ ἂρ τμάγεν: ὕψι δ' ἀέλλη <rtc lang="grc" translate="no">σκίδναθ' ὑπὸ νεφέων, τανύοντο δὲ μώνυχες ἵπποι <rtc lang="grc" translate="no">ἄψορρον προτὶ ἄστυ νεῶν ἄπο καὶ κλισιάων. <rtc lang="grc" translate="no">Πάτροκλος δ' ᾗ πλεῖστον ὀρινόμενον ἴδε λαόν, <rtc lang="grc" translate="no">τῇ ῥ' ἔχ' ὁμοκλήσας: ὑπὸ δ' ἄξοσι φῶτες ἔπιπτον <rtc lang="grc" translate="no">πρηνέες ἐξ ὀχέων, δίφροι δ' ἀνακυμβαλίαζον. <rtc lang="grc" translate="no">ἀντικρὺ δ' ἄρα τάφρον ὑπέρθορον ὠκέες ἵπποι <rtc lang="grc" translate="no">ἄμβροτοι, οὓς Πηλῆϊ θεοὶ δόσαν ἀγλαὰ δῶρα, <rtc lang="grc" translate="no">πρόσσω ἱέμενοι, ἐπὶ δ' Ἕκτορι κέκλετο θυμός: <rtc lang="grc" translate="no">ἵετο γὰρ βαλέειν: τὸν δ' ἔκφερον ὠκέες ἵπποι. <rtc lang="grc" translate="no">ὡς δ' ὑπὸ λαίλαπι πᾶσα κελαινὴ βέβριθε χθὼν <rtc lang="grc" translate="no">ἤματ' ὀπωρινῷ, ὅτε λαβρότατον χέει ὕδωρ <rtc lang="grc" translate="no">Ζεύς, ὅτε δή ῥ' ἄνδρεσσι κοτεσσάμενος χαλεπήνῃ, <rtc lang="grc" translate="no">οἳ βίῃ εἰν ἀγορῇ σκολιὰς κρίνωσι θέμιστας, <rtc lang="grc" translate="no">ἐκ δὲ δίκην ἐλάσωσι θεῶν ὄπιν οὐκ ἀλέγοντες: <rtc lang="grc" translate="no">τῶν δέ τε πάντες μὲν ποταμοὶ πλήθουσι ῥέοντες, <rtc lang="grc" translate="no">πολλὰς δὲ κλιτῦς τότ' ἀποτμήγουσι χαράδραι, <rtc lang="grc" translate="no">ἐς δ' ἅλα πορφυρέην μεγάλα στενάχουσι ῥέουσαι <rtc lang="grc" translate="no">ἐξ ὀρέων ἐπικάρ, μινύθει δέ τε ἔργ' ἀνθρώπων: <rtc lang="grc" translate="no">ὣς ἵπποι Τρῳαὶ μεγάλα στενάχοντο θέουσαι.</rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></ruby> <ruby><rtc lang="grc" translate="no">Πάτροκλος δ' ἐπεὶ οὖν πρώτας ἐπέκερσε φάλαγγας, <rtc lang="grc" translate="no">ἂψ ἐπὶ νῆας ἔεργε παλιμπετές, οὐδὲ πόληος <rtc lang="grc" translate="no">εἴα ἱεμένους ἐπιβαινέμεν, ἀλλὰ μεσηγὺ <rtc lang="grc" translate="no">νηῶν καὶ ποταμοῦ καὶ τείχεος ὑψηλοῖο <rtc lang="grc" translate="no">κτεῖνε μεταί̈σσων, πολέων δ' ἀπετίνυτο ποινήν. <rtc lang="grc" translate="no">ἔνθ' ἤτοι Πρόνοον πρῶτον βάλε δουρὶ φαεινῷ <rtc lang="grc" translate="no">στέρνον γυμνωθέντα παρ' ἀσπίδα, λῦσε δὲ γυῖα: <rtc lang="grc" translate="no">δούπησεν δὲ πεσών: ὃ δὲ Θέστορα Ἤνοπος υἱὸν <rtc lang="grc" translate="no">δεύτερον ὁρμηθείς: ὃ μὲν εὐξέστῳ ἐνὶ δίφρῳ <rtc lang="grc" translate="no">ἧστο ἀλείς: ἐκ γὰρ πλήγη φρένας, ἐκ δ' ἄρα χειρῶν <rtc lang="grc" translate="no">ἡνία ἠί̈χθησαν: ὃ δ' ἔγχεϊ νύξε παραστὰς <rtc lang="grc" translate="no">γναθμὸν δεξιτερόν, διὰ δ' αὐτοῦ πεῖρεν ὀδόντων, <rtc lang="grc" translate="no">ἕλκε δὲ δουρὸς ἑλὼν ὑπὲρ ἄντυγος, ὡς ὅτε τις φὼς <rtc lang="grc" translate="no">πέτρῃ ἔπι προβλῆτι καθήμενος ἱερὸν ἰχθὺν <rtc lang="grc" translate="no">ἐκ πόντοιο θύραζε λίνῳ καὶ ἤνοπι χαλκῷ: <rtc lang="grc" translate="no">ὣς ἕλκ' ἐκ δίφροιο κεχηνότα δουρὶ φαεινῷ, <rtc lang="grc" translate="no">κὰδ δ' ἄρ' ἐπὶ στόμ' ἔωσε: πεσόντα δέ μιν λίπε θυμός. <rtc lang="grc" translate="no">αὐτὰρ ἔπειτ' Ἐρύλαον ἐπεσσύμενον βάλε πέτρῳ <rtc lang="grc" translate="no">μέσσην κὰκ κεφαλήν: ἣ δ' ἄνδιχα πᾶσα κεάσθη <rtc lang="grc" translate="no">ἐν κόρυθι βριαρῇ: ὃ δ' ἄρα πρηνὴς ἐπὶ γαίῃ <rtc lang="grc" translate="no">κάππεσεν, ἀμφὶ δέ μιν θάνατος χύτο θυμοραϊστής. <rtc lang="grc" translate="no">αὐτὰρ ἔπειτ' Ἐρύμαντα καὶ Ἀμφοτερὸν καὶ Ἐπάλτην <rtc lang="grc" translate="no">Τληπόλεμόν τε Δαμαστορίδην Ἐχίον τε Πύριν τε <rtc lang="grc" translate="no">Ἰφέα τ' Εὔιππόν τε καὶ Ἀργεάδην Πολύμηλον <rtc lang="grc" translate="no">πάντας ἐπασσυτέρους πέλασε χθονὶ πουλυβοτείρῃ.</rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></ruby> <ruby><rtc lang="grc" translate="no">Σαρπηδὼν δ' ὡς οὖν ἴδ' ἀμιτροχίτωνας ἑταίρους <rtc lang="grc" translate="no">χέρσ' ὕπο Πατρόκλοιο Μενοιτιάδαο δαμέντας, <rtc lang="grc" translate="no">κέκλετ' ἄρ' ἀντιθέοισι καθαπτόμενος Λυκίοισιν: <rtc lang="grc" translate="no">αἰδὼς ὦ Λύκιοι: πόσε φεύγετε; νῦν θοοὶ ἔστε. <rtc lang="grc" translate="no">ἀντήσω γὰρ ἐγὼ τοῦδ' ἀνέρος, ὄφρα δαείω <rtc lang="grc" translate="no">ὅς τις ὅδε κρατέει καὶ δὴ κακὰ πολλὰ ἔοργε <rtc lang="grc" translate="no">Τρῶας, ἐπεὶ πολλῶν τε καὶ ἐσθλῶν γούνατ' ἔλυσεν.</rtc></rtc></rtc></rtc></rtc></rtc></rtc></ruby> <ruby><rtc lang="grc" translate="no">ἦ ῥα, καὶ ἐξ ὀχέων σὺν τεύχεσιν ἆλτο χαμᾶζε. <rtc lang="grc" translate="no">Πάτροκλος δ' ἑτέρωθεν ἐπεὶ ἴδεν ἔκθορε δίφρου. <rtc lang="grc" translate="no">οἳ δ' ὥς τ' αἰγυπιοὶ γαμψώνυχες ἀγκυλοχεῖλαι <rtc lang="grc" translate="no">πέτρῃ ἐφ' ὑψηλῇ μεγάλα κλάζοντε μάχωνται, <rtc lang="grc" translate="no">ὣς οἳ κεκλήγοντες ἐπ' ἀλλήλοισιν ὄρουσαν. <rtc lang="grc" translate="no">τοὺς δὲ ἰδὼν ἐλέησε Κρόνου πάϊς ἀγκυλομήτεω, <rtc lang="grc" translate="no">Ἥρην δὲ προσέειπε κασιγνήτην ἄλοχόν τε: <rtc lang="grc" translate="no">ὤ μοι ἐγών, ὅ τέ μοι Σαρπηδόνα φίλτατον ἀνδρῶν <rtc lang="grc" translate="no">μοῖρ' ὑπὸ Πατρόκλοιο Μενοιτιάδαο δαμῆναι. <rtc lang="grc" translate="no">διχθὰ δέ μοι κραδίη μέμονε φρεσὶν ὁρμαίνοντι, <rtc lang="grc" translate="no">ἤ μιν ζωὸν ἐόντα μάχης ἄπο δακρυοέσσης <rtc lang="grc" translate="no">θείω ἀναρπάξας Λυκίης ἐν πίονι δήμῳ, <rtc lang="grc" translate="no">ἦ ἤδη ὑπὸ χερσὶ Μενοιτιάδαο δαμάσσω. <rtc lang="grc" translate="no">τὸν δ' ἠμείβετ' ἔπειτα βοῶπις πότνια Ἥρη: <rtc lang="grc" translate="no">αἰνότατε Κρονίδη ποῖον τὸν μῦθον ἔειπες. <rtc lang="grc" translate="no">ἄνδρα θνητὸν ἐόντα πάλαι πεπρωμένον αἴσῃ <rtc lang="grc" translate="no">ἂψ ἐθέλεις θανάτοιο δυσηχέος ἐξαναλῦσαι; <rtc lang="grc" translate="no">ἔρδ': ἀτὰρ οὔ τοι πάντες ἐπαινέομεν θεοὶ ἄλλοι. <rtc lang="grc" translate="no">ἄλλο δέ τοι ἐρέω, σὺ δ' ἐνὶ φρεσὶ βάλλεο σῇσιν: <rtc lang="grc" translate="no">αἴ κε ζὼν πέμψῃς Σαρπηδόνα ὃν δὲ δόμον δέ, <rtc lang="grc" translate="no">φράζεο μή τις ἔπειτα θεῶν ἐθέλῃσι καὶ ἄλλος <rtc lang="grc" translate="no">πέμπειν ὃν φίλον υἱὸν ἀπὸ κρατερῆς ὑσμίνης: <rtc lang="grc" translate="no">πολλοὶ γὰρ περὶ ἄστυ μέγα Πριάμοιο μάχονται <rtc lang="grc" translate="no">υἱέες ἀθανάτων, τοῖσιν κότον αἰνὸν ἐνήσεις. <rtc lang="grc" translate="no">ἀλλ' εἴ τοι φίλος ἐστί, τεὸν δ' ὀλοφύρεται ἦτορ, <rtc lang="grc" translate="no">ἤτοι μέν μιν ἔασον ἐνὶ κρατερῇ ὑσμίνῃ <rtc lang="grc" translate="no">χέρσ' ὕπο Πατρόκλοιο Μενοιτιάδαο δαμῆναι: <rtc lang="grc" translate="no">αὐτὰρ ἐπὴν δὴ τόν γε λίπῃ ψυχή τε καὶ αἰών, <rtc lang="grc" translate="no">πέμπειν μιν θάνατόν τε φέρειν καὶ νήδυμον ὕπνον <rtc lang="grc" translate="no">εἰς ὅ κε δὴ Λυκίης εὐρείης δῆμον ἵκωνται, <rtc lang="grc" translate="no">ἔνθά ἑ ταρχύσουσι κασίγνητοί τε ἔται τε <rtc lang="grc" translate="no">τύμβῳ τε στήλῃ τε: τὸ γὰρ γέρας ἐστὶ θανόντων.</rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></ruby> <ruby><rtc lang="grc" translate="no">ὣς ἔφατ', οὐδ' ἀπίθησε πατὴρ ἀνδρῶν τε θεῶν τε: <rtc lang="grc" translate="no">αἱματοέσσας δὲ ψιάδας κατέχευεν ἔραζε <rtc lang="grc" translate="no">παῖδα φίλον τιμῶν, τόν οἱ Πάτροκλος ἔμελλε <rtc lang="grc" translate="no">φθίσειν ἐν Τροίῃ ἐριβώλακι τηλόθι πάτρης.</rtc></rtc></rtc></rtc></ruby> <ruby><rtc lang="grc" translate="no">οἳ δ' ὅτε δὴ σχεδὸν ἦσαν ἐπ' ἀλλήλοισιν ἰόντες, <rtc lang="grc" translate="no">ἔνθ' ἤτοι Πάτροκλος ἀγακλειτὸν Θρασύμηλον, <rtc lang="grc" translate="no">ὅς ῥ' ἠὺ̈ς θεράπων Σαρπηδόνος ἦεν ἄνακτος, <rtc lang="grc" translate="no">τὸν βάλε νείαιραν κατὰ γαστέρα, λῦσε δὲ γυῖα. <rtc lang="grc" translate="no">Σαρπηδὼν δ' αὐτοῦ μὲν ἀπήμβροτε δουρὶ φαεινῷ <rtc lang="grc" translate="no">δεύτερον ὁρμηθείς, ὃ δὲ Πήδασον οὔτασεν ἵππον <rtc lang="grc" translate="no">ἔγχεϊ δεξιὸν ὦμον: ὃ δ' ἔβραχε θυμὸν ἀί̈σθων, <rtc lang="grc" translate="no">κὰδ δ' ἔπεσ' ἐν κονίῃσι μακών, ἀπὸ δ' ἔπτατο θυμός. <rtc lang="grc" translate="no">τὼ δὲ διαστήτην, κρίκε δὲ ζυγόν, ἡνία δέ σφι <rtc lang="grc" translate="no">σύγχυτ', ἐπεὶ δὴ κεῖτο παρήορος ἐν κονίῃσι. <rtc lang="grc" translate="no">τοῖο μὲν Αὐτομέδων δουρικλυτὸς εὕρετο τέκμωρ: <rtc lang="grc" translate="no">σπασσάμενος τανύηκες ἄορ παχέος παρὰ μηροῦ <rtc lang="grc" translate="no">ἀί̈ξας ἀπέκοψε παρήορον οὐδ' ἐμάτησε: <rtc lang="grc" translate="no">τὼ δ' ἰθυνθήτην, ἐν δὲ ῥυτῆρσι τάνυσθεν: <rtc lang="grc" translate="no">τὼ δ' αὖτις συνίτην ἔριδος πέρι θυμοβόροιο. <rtc lang="grc" translate="no">ἔνθ' αὖ Σαρπηδὼν μὲν ἀπήμβροτε δουρὶ φαεινῷ, <rtc lang="grc" translate="no">Πατρόκλου δ' ὑπὲρ ὦμον ἀριστερὸν ἤλυθ' ἀκωκὴ <rtc lang="grc" translate="no">ἔγχεος, οὐδ' ἔβαλ' αὐτόν: ὃ δ' ὕστερος ὄρνυτο χαλκῷ <rtc lang="grc" translate="no">Πάτροκλος: τοῦ δ' οὐχ ἅλιον βέλος ἔκφυγε χειρός, <rtc lang="grc" translate="no">ἀλλ' ἔβαλ' ἔνθ' ἄρα τε φρένες ἔρχαται ἀμφ' ἁδινὸν κῆρ. <rtc lang="grc" translate="no">ἤριπε δ' ὡς ὅτε τις δρῦς ἤριπεν ἢ ἀχερωὶ̈ς <rtc lang="grc" translate="no">ἠὲ πίτυς βλωθρή, τήν τ' οὔρεσι τέκτονες ἄνδρες <rtc lang="grc" translate="no">ἐξέταμον πελέκεσσι νεήκεσι νήϊον εἶναι: <rtc lang="grc" translate="no">ὣς ὃ πρόσθ' ἵππων καὶ δίφρου κεῖτο τανυσθεὶς <rtc lang="grc" translate="no">βεβρυχὼς κόνιος δεδραγμένος αἱματοέσσης. <rtc lang="grc" translate="no">ἠύ̈τε ταῦρον ἔπεφνε λέων ἀγέληφι μετελθὼν <rtc lang="grc" translate="no">αἴθωνα μεγάθυμον ἐν εἰλιπόδεσσι βόεσσι, <rtc lang="grc" translate="no">ὤλετό τε στενάχων ὑπὸ γαμφηλῇσι λέοντος, <rtc lang="grc" translate="no">ὣς ὑπὸ Πατρόκλῳ Λυκίων ἀγὸς ἀσπιστάων <rtc lang="grc" translate="no">κτεινόμενος μενέαινε, φίλον δ' ὀνόμηνεν ἑταῖρον: <rtc lang="grc" translate="no">Γλαῦκε πέπον πολεμιστὰ μετ' ἀνδράσι νῦν σε μάλα χρὴ <rtc lang="grc" translate="no">αἰχμητήν τ' ἔμεναι καὶ θαρσαλέον πολεμιστήν: <rtc lang="grc" translate="no">νῦν τοι ἐελδέσθω πόλεμος κακός, εἰ θοός ἐσσι. <rtc lang="grc" translate="no">πρῶτα μὲν ὄτρυνον Λυκίων ἡγήτορας ἄνδρας <rtc lang="grc" translate="no">πάντῃ ἐποιχόμενος Σαρπηδόνος ἀμφιμάχεσθαι: <rtc lang="grc" translate="no">αὐτὰρ ἔπειτα καὶ αὐτὸς ἐμεῦ πέρι μάρναο χαλκῷ. <rtc lang="grc" translate="no">σοὶ γὰρ ἐγὼ καὶ ἔπειτα κατηφείη καὶ ὄνειδος <rtc lang="grc" translate="no">ἔσσομαι ἤματα πάντα διαμπερές, εἴ κέ μ' Ἀχαιοὶ <rtc lang="grc" translate="no">τεύχεα συλήσωσι νεῶν ἐν ἀγῶνι πεσόντα. <rtc lang="grc" translate="no">ἀλλ' ἔχεο κρατερῶς, ὄτρυνε δὲ λαὸν ἅπαντα.</rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></ruby> <ruby><rtc lang="grc" translate="no">ὣς ἄρα μιν εἰπόντα τέλος θανάτοιο κάλυψεν <rtc lang="grc" translate="no">ὀφθαλμοὺς ῥῖνάς θ': ὃ δὲ λὰξ ἐν στήθεσι βαίνων <rtc lang="grc" translate="no">ἐκ χροὸς ἕλκε δόρυ, προτὶ δὲ φρένες αὐτῷ ἕποντο: <rtc lang="grc" translate="no">τοῖο δ' ἅμα ψυχήν τε καὶ ἔγχεος ἐξέρυσ' αἰχμήν. <rtc lang="grc" translate="no">Μυρμιδόνες δ' αὐτοῦ σχέθον ἵππους φυσιόωντας <rtc lang="grc" translate="no">ἱεμένους φοβέεσθαι, ἐπεὶ λίπον ἅρματ' ἀνάκτων.</rtc></rtc></rtc></rtc></rtc></rtc></ruby> <ruby><rtc lang="grc" translate="no">Γλαύκῳ δ' αἰνὸν ἄχος γένετο φθογγῆς ἀί̈οντι: <rtc lang="grc" translate="no">ὠρίνθη δέ οἱ ἦτορ ὅ τ' οὐ δύνατο προσαμῦναι. <rtc lang="grc" translate="no">χειρὶ δ' ἑλὼν ἐπίεζε βραχίονα: τεῖρε γὰρ αὐτὸν <rtc lang="grc" translate="no">ἕλκος, ὃ δή μιν Τεῦκρος ἐπεσσύμενον βάλεν ἰῷ <rtc lang="grc" translate="no">τείχεος ὑψηλοῖο, ἀρὴν ἑτάροισιν ἀμύνων. <rtc lang="grc" translate="no">εὐχόμενος δ' ἄρα εἶπεν ἑκηβόλῳ Ἀπόλλωνι: <rtc lang="grc" translate="no">κλῦθι ἄναξ ὅς που Λυκίης ἐν πίονι δήμῳ <rtc lang="grc" translate="no">εἲς ἢ ἐνὶ Τροίῃ: δύνασαι δὲ σὺ πάντοσ' ἀκούειν <rtc lang="grc" translate="no">ἀνέρι κηδομένῳ, ὡς νῦν ἐμὲ κῆδος ἱκάνει. <rtc lang="grc" translate="no">ἕλκος μὲν γὰρ ἔχω τόδε καρτερόν, ἀμφὶ δέ μοι χεὶρ <rtc lang="grc" translate="no">ὀξείῃς ὀδύνῃσιν ἐλήλαται, οὐδέ μοι αἷμα <rtc lang="grc" translate="no">τερσῆναι δύναται, βαρύθει δέ μοι ὦμος ὑπ' αὐτοῦ: <rtc lang="grc" translate="no">ἔγχος δ' οὐ δύναμαι σχεῖν ἔμπεδον, οὐδὲ μάχεσθαι <rtc lang="grc" translate="no">ἐλθὼν δυσμενέεσσιν. ἀνὴρ δ' ὤριστος ὄλωλε <rtc lang="grc" translate="no">Σαρπηδὼν Διὸς υἱός: ὃ δ' οὐ οὗ παιδὸς ἀμύνει. <rtc lang="grc" translate="no">ἀλλὰ σύ πέρ μοι ἄναξ τόδε καρτερὸν ἕλκος ἄκεσσαι, <rtc lang="grc" translate="no">κοίμησον δ' ὀδύνας, δὸς δὲ κράτος, ὄφρ' ἑτάροισι <rtc lang="grc" translate="no">κεκλόμενος Λυκίοισιν ἐποτρύνω πολεμίζειν, <rtc lang="grc" translate="no">αὐτός τ' ἀμφὶ νέκυι κατατεθνηῶτι μάχωμαι.</rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></ruby> <ruby><rtc lang="grc" translate="no">ὣς ἔφατ' εὐχόμενος, τοῦ δ' ἔκλυε Φοῖβος Ἀπόλλων. <rtc lang="grc" translate="no">αὐτίκα παῦσ' ὀδύνας ἀπὸ δ' ἕλκεος ἀργαλέοιο <rtc lang="grc" translate="no">αἷμα μέλαν τέρσηνε, μένος δέ οἱ ἔμβαλε θυμῷ. <rtc lang="grc" translate="no">Γλαῦκος δ' ἔγνω ᾗσιν ἐνὶ φρεσὶ γήθησέν τε <rtc lang="grc" translate="no">ὅττί οἱ ὦκ' ἤκουσε μέγας θεὸς εὐξαμένοιο. <rtc lang="grc" translate="no">πρῶτα μὲν ὄτρυνεν Λυκίων ἡγήτορας ἄνδρας <rtc lang="grc" translate="no">πάντῃ ἐποιχόμενος Σαρπηδόνος ἀμφιμάχεσθαι: <rtc lang="grc" translate="no">αὐτὰρ ἔπειτα μετὰ Τρῶας κίε μακρὰ βιβάσθων <rtc lang="grc" translate="no">Πουλυδάμαντ' ἔπι Πανθοί̈δην καὶ Ἀγήνορα δῖον, <rtc lang="grc" translate="no">βῆ δὲ μετ' Αἰνείαν τε καὶ Ἕκτορα χαλκοκορυστήν, <rtc lang="grc" translate="no">ἀγχοῦ δ' ἱστάμενος ἔπεα πτερόεντα προσηύδα: <rtc lang="grc" translate="no">Ἕκτορ νῦν δὴ πάγχυ λελασμένος εἰς ἐπικούρων, <rtc lang="grc" translate="no">οἳ σέθεν εἵνεκα τῆλε φίλων καὶ πατρίδος αἴης <rtc lang="grc" translate="no">θυμὸν ἀποφθινύθουσι: σὺ δ' οὐκ ἐθέλεις ἐπαμύνειν. <rtc lang="grc" translate="no">κεῖται Σαρπηδὼν Λυκίων ἀγὸς ἀσπιστάων, <rtc lang="grc" translate="no">ὃς Λυκίην εἴρυτο δίκῃσί τε καὶ σθένεϊ ᾧ: <rtc lang="grc" translate="no">τὸν δ' ὑπὸ Πατρόκλῳ δάμασ' ἔγχεϊ χάλκεος Ἄρης. <rtc lang="grc" translate="no">ἀλλὰ φίλοι πάρστητε, νεμεσσήθητε δὲ θυμῷ, <rtc lang="grc" translate="no">μὴ ἀπὸ τεύχε' ἕλωνται, ἀεικίσσωσι δὲ νεκρὸν <rtc lang="grc" translate="no">Μυρμιδόνες, Δαναῶν κεχολωμένοι ὅσσοι ὄλοντο, <rtc lang="grc" translate="no">τοὺς ἐπὶ νηυσὶ θοῇσιν ἐπέφνομεν ἐγχείῃσιν. <rtc lang="grc" translate="no">ὣς ἔφατο, Τρῶας δὲ κατὰ κρῆθεν λάβε πένθος <rtc lang="grc" translate="no">ἄσχετον, οὐκ ἐπιεικτόν, ἐπεί σφισιν ἕρμα πόληος <rtc lang="grc" translate="no">ἔσκε καὶ ἀλλοδαπός περ ἐών: πολέες γὰρ ἅμ' αὐτῷ <rtc lang="grc" translate="no">λαοὶ ἕποντ', ἐν δ' αὐτὸς ἀριστεύεσκε μάχεσθαι: <rtc lang="grc" translate="no">βὰν δ' ἰθὺς Δαναῶν λελιημένοι: ἦρχε δ' ἄρά σφιν <rtc lang="grc" translate="no">Ἕκτωρ χωόμενος Σαρπηδόνος. αὐτὰρ Ἀχαιοὺς <rtc lang="grc" translate="no">ὦρσε Μενοιτιάδεω Πατροκλῆος λάσιον κῆρ: <rtc lang="grc" translate="no">Αἴαντε πρώτω προσέφη μεμαῶτε καὶ αὐτώ: <rtc lang="grc" translate="no">Αἴαντε νῦν σφῶϊν ἀμύνεσθαι φίλον ἔστω, <rtc lang="grc" translate="no">οἷοί περ πάρος ἦτε μετ' ἀνδράσιν ἢ καὶ ἀρείους. <rtc lang="grc" translate="no">κεῖται ἀνὴρ ὃς πρῶτος ἐσήλατο τεῖχος Ἀχαιῶν <rtc lang="grc" translate="no">Σαρπηδών: ἀλλ' εἴ μιν ἀεικισσαίμεθ' ἑλόντες, <rtc lang="grc" translate="no">τεύχεά τ' ὤμοιιν ἀφελοίμεθα, καί τιν' ἑταίρων <rtc lang="grc" translate="no">αὐτοῦ ἀμυνομένων δαμασαίμεθα νηλέϊ χαλκῷ.</rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></ruby> <ruby><rtc lang="grc" translate="no">ὣς ἔφαθ', οἳ δὲ καὶ αὐτοὶ ἀλέξασθαι μενέαινον. <rtc lang="grc" translate="no">οἳ δ' ἐπεὶ ἀμφοτέρωθεν ἐκαρτύναντο φάλαγγας <rtc lang="grc" translate="no">Τρῶες καὶ Λύκιοι καὶ Μυρμιδόνες καὶ Ἀχαιοί, <rtc lang="grc" translate="no">σύμβαλον ἀμφὶ νέκυι κατατεθνηῶτι μάχεσθαι <rtc lang="grc" translate="no">δεινὸν ἀύ̈σαντες: μέγα δ' ἔβραχε τεύχεα φωτῶν. <rtc lang="grc" translate="no">Ζεὺς δ' ἐπὶ νύκτ' ὀλοὴν τάνυσε κρατερῇ ὑσμίνῃ, <rtc lang="grc" translate="no">ὄφρα φίλῳ περὶ παιδὶ μάχης ὀλοὸς πόνος εἴη. <rtc lang="grc" translate="no">ὦσαν δὲ πρότεροι Τρῶες ἑλίκωπας Ἀχαιούς: <rtc lang="grc" translate="no">βλῆτο γὰρ οὔ τι κάκιστος ἀνὴρ μετὰ Μυρμιδόνεσσιν <rtc lang="grc" translate="no">υἱὸς Ἀγακλῆος μεγαθύμου δῖος Ἐπειγεύς, <rtc lang="grc" translate="no">ὅς ῥ' ἐν Βουδείῳ εὖ ναιομένῳ ἤνασσε <rtc lang="grc" translate="no">τὸ πρίν: ἀτὰρ τότε γ' ἐσθλὸν ἀνεψιὸν ἐξεναρίξας <rtc lang="grc" translate="no">ἐς Πηλῆ' ἱκέτευσε καὶ ἐς Θέτιν ἀργυρόπεζαν: <rtc lang="grc" translate="no">οἳ δ' ἅμ' Ἀχιλλῆϊ ῥηξήνορι πέμπον ἕπεσθαι <rtc lang="grc" translate="no">Ἴλιον εἰς εὔπωλον, ἵνα Τρώεσσι μάχοιτο. <rtc lang="grc" translate="no">τόν ῥα τόθ' ἁπτόμενον νέκυος βάλε φαίδιμος Ἕκτωρ <rtc lang="grc" translate="no">χερμαδίῳ κεφαλήν: ἣ δ' ἄνδιχα πᾶσα κεάσθη <rtc lang="grc" translate="no">ἐν κόρυθι βριαρῇ: ὃ δ' ἄρα πρηνὴς ἐπὶ νεκρῷ <rtc lang="grc" translate="no">κάππεσεν, ἀμφὶ δέ μιν θάνατος χύτο θυμοραϊστής. <rtc lang="grc" translate="no">Πατρόκλῳ δ' ἄρ' ἄχος γένετο φθιμένου ἑτάροιο, <rtc lang="grc" translate="no">ἴθυσεν δὲ διὰ προμάχων ἴρηκι ἐοικὼς <rtc lang="grc" translate="no">ὠκέϊ, ὅς τ' ἐφόβησε κολοιούς τε ψῆράς τε: <rtc lang="grc" translate="no">ὣς ἰθὺς Λυκίων Πατρόκλεες ἱπποκέλευθε <rtc lang="grc" translate="no">ἔσσυο καὶ Τρώων, κεχόλωσο δὲ κῆρ ἑτάροιο. <rtc lang="grc" translate="no">καί ῥ' ἔβαλε Σθενέλαον Ἰθαιμένεος φίλον υἱὸν <rtc lang="grc" translate="no">αὐχένα χερμαδίῳ, ῥῆξεν δ' ἀπὸ τοῖο τένοντας. <rtc lang="grc" translate="no">χώρησαν δ' ὑπό τε πρόμαχοι καὶ φαίδιμος Ἕκτωρ. <rtc lang="grc" translate="no">ὅσση δ' αἰγανέης ῥιπὴ ταναοῖο τέτυκται, <rtc lang="grc" translate="no">ἥν ῥά τ' ἀνὴρ ἀφέῃ πειρώμενος ἢ ἐν ἀέθλῳ <rtc lang="grc" translate="no">ἠὲ καὶ ἐν πολέμῳ δηί̈ων ὕπο θυμοραϊστέων, <rtc lang="grc" translate="no">τόσσον ἐχώρησαν Τρῶες, ὤσαντο δ' Ἀχαιοί. <rtc lang="grc" translate="no">Γλαῦκος δὲ πρῶτος Λυκίων ἀγὸς ἀσπιστάων <rtc lang="grc" translate="no">ἐτράπετ', ἔκτεινεν δὲ Βαθυκλῆα μεγάθυμον <rtc lang="grc" translate="no">Χάλκωνος φίλον υἱόν, ὃς Ἑλλάδι οἰκία ναίων <rtc lang="grc" translate="no">ὄλβῳ τε πλούτῳ τε μετέπρεπε Μυρμιδόνεσσι. <rtc lang="grc" translate="no">τὸν μὲν ἄρα Γλαῦκος στῆθος μέσον οὔτασε δουρὶ <rtc lang="grc" translate="no">στρεφθεὶς ἐξαπίνης, ὅτε μιν κατέμαρπτε διώκων: <rtc lang="grc" translate="no">δούπησεν δὲ πεσών: πυκινὸν δ' ἄχος ἔλλαβ' Ἀχαιούς, <rtc lang="grc" translate="no">ὡς ἔπεσ' ἐσθλὸς ἀνήρ: μέγα δὲ Τρῶες κεχάροντο, <rtc lang="grc" translate="no">στὰν δ' ἀμφ' αὐτὸν ἰόντες ἀολλέες: οὐδ' ἄρ' Ἀχαιοὶ <rtc lang="grc" translate="no">ἀλκῆς ἐξελάθοντο, μένος δ' ἰθὺς φέρον αὐτῶν. <rtc lang="grc" translate="no">ἔνθ' αὖ Μηριόνης Τρώων ἕλεν ἄνδρα κορυστὴν <rtc lang="grc" translate="no">Λαόγονον θρασὺν υἱὸν Ὀνήτορος, ὃς Διὸς ἱρεὺς <rtc lang="grc" translate="no">Ἰδαίου ἐτέτυκτο, θεὸς δ' ὣς τίετο δήμῳ. <rtc lang="grc" translate="no">τὸν βάλ' ὑπὸ γναθμοῖο καὶ οὔατος: ὦκα δὲ θυμὸς <rtc lang="grc" translate="no">ᾤχετ' ἀπὸ μελέων, στυγερὸς δ' ἄρα μιν σκότος εἷλεν. <rtc lang="grc" translate="no">Αἰνείας δ' ἐπὶ Μηριόνῃ δόρυ χάλκεον ἧκεν: <rtc lang="grc" translate="no">ἔλπετο γὰρ τεύξεσθαι ὑπασπίδια προβιβῶντος. <rtc lang="grc" translate="no">ἀλλ' ὃ μὲν ἄντα ἰδὼν ἠλεύατο χάλκεον ἔγχος: <rtc lang="grc" translate="no">πρόσσω γὰρ κατέκυψε, τὸ δ' ἐξόπιθεν δόρυ μακρὸν <rtc lang="grc" translate="no">οὔδει ἐνισκίμφθη, ἐπὶ δ' οὐρίαχος πελεμίχθη <rtc lang="grc" translate="no">ἔγχεος: ἔνθα δ' ἔπειτ' ἀφίει μένος ὄβριμος Ἄρης. <rtc lang="grc" translate="no">αἰχμὴ δ' Αἰνείαο κραδαινομένη κατὰ γαίης <rtc lang="grc" translate="no">ᾤχετ', ἐπεί ῥ' ἅλιον στιβαρῆς ἀπὸ χειρὸς ὄρουσεν. <rtc lang="grc" translate="no">Αἰνείας δ' ἄρα θυμὸν ἐχώσατο φώνησέν τε: <rtc lang="grc" translate="no">Μηριόνη τάχα κέν σε καὶ ὀρχηστήν περ ἐόντα <rtc lang="grc" translate="no">ἔγχος ἐμὸν κατέπαυσε διαμπερές, εἴ σ' ἔβαλόν περ. <rtc lang="grc" translate="no">τὸν δ' αὖ Μηριόνης δουρικλυτὸς ἀντίον ηὔδα: <rtc lang="grc" translate="no">Αἰνεία χαλεπόν σε καὶ ἴφθιμόν περ ἐόντα <rtc lang="grc" translate="no">πάντων ἀνθρώπων σβέσσαι μένος, ὅς κέ σευ ἄντα <rtc lang="grc" translate="no">ἔλθῃ ἀμυνόμενος: θνητὸς δέ νυ καὶ σὺ τέτυξαι. <rtc lang="grc" translate="no">εἰ καὶ ἐγώ σε βάλοιμι τυχὼν μέσον ὀξέϊ χαλκῷ, <rtc lang="grc" translate="no">αἶψά κε καὶ κρατερός περ ἐὼν καὶ χερσὶ πεποιθὼς <rtc lang="grc" translate="no">εὖχος ἐμοὶ δοίης, ψυχὴν δ' Ἄϊδι κλυτοπώλῳ.</rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></ruby> <ruby><rtc lang="grc" translate="no">ὣς φάτο, τὸν δ' ἐνένιπε Μενοιτίου ἄλκιμος υἱός: <rtc lang="grc" translate="no">Μηριόνη τί σὺ ταῦτα καὶ ἐσθλὸς ἐὼν ἀγορεύεις; <rtc lang="grc" translate="no">ὦ πέπον οὔ τοι Τρῶες ὀνειδείοις ἐπέεσσι <rtc lang="grc" translate="no">νεκροῦ χωρήσουσι: πάρος τινὰ γαῖα καθέξει. <rtc lang="grc" translate="no">ἐν γὰρ χερσὶ τέλος πολέμου, ἐπέων δ' ἐνὶ βουλῇ: <rtc lang="grc" translate="no">τὼ οὔ τι χρὴ μῦθον ὀφέλλειν, ἀλλὰ μάχεσθαι.</rtc></rtc></rtc></rtc></rtc></rtc></ruby> <ruby><rtc lang="grc" translate="no">ὣς εἰπὼν ὃ μὲν ἦρχ', ὃ δ' ἅμ' ἕσπετο ἰσόθεος φώς. <rtc lang="grc" translate="no">τῶν δ' ὥς τε δρυτόμων ἀνδρῶν ὀρυμαγδὸς ὀρώρει <rtc lang="grc" translate="no">οὔρεος ἐν βήσσῃς, ἕκαθεν δέ τε γίγνετ' ἀκουή, <rtc lang="grc" translate="no">ὣς τῶν ὄρνυτο δοῦπος ἀπὸ χθονὸς εὐρυοδείης <rtc lang="grc" translate="no">χαλκοῦ τε ῥινοῦ τε βοῶν τ' εὐποιητάων, <rtc lang="grc" translate="no">νυσσομένων ξίφεσίν τε καὶ ἔγχεσιν ἀμφιγύοισιν. <rtc lang="grc" translate="no">οὐδ' ἂν ἔτι φράδμων περ ἀνὴρ Σαρπηδόνα δῖον <rtc lang="grc" translate="no">ἔγνω, ἐπεὶ βελέεσσι καὶ αἵματι καὶ κονίῃσιν <rtc lang="grc" translate="no">ἐκ κεφαλῆς εἴλυτο διαμπερὲς ἐς πόδας ἄκρους. <rtc lang="grc" translate="no">οἳ δ' αἰεὶ περὶ νεκρὸν ὁμίλεον, ὡς ὅτε μυῖαι <rtc lang="grc" translate="no">σταθμῷ ἔνι βρομέωσι περιγλαγέας κατὰ πέλλας <rtc lang="grc" translate="no">ὥρῃ ἐν εἰαρινῇ, ὅτε τε γλάγος ἄγγεα δεύει: <rtc lang="grc" translate="no">ὣς ἄρα τοὶ περὶ νεκρὸν ὁμίλεον, οὐδέ ποτε Ζεὺς <rtc lang="grc" translate="no">τρέψεν ἀπὸ κρατερῆς ὑσμίνης ὄσσε φαεινώ, <rtc lang="grc" translate="no">ἀλλὰ κατ' αὐτοὺς αἰὲν ὅρα καὶ φράζετο θυμῷ, <rtc lang="grc" translate="no">πολλὰ μάλ' ἀμφὶ φόνῳ Πατρόκλου μερμηρίζων, <rtc lang="grc" translate="no">ἢ ἤδη καὶ κεῖνον ἐνὶ κρατερῇ ὑσμίνῃ <rtc lang="grc" translate="no">αὐτοῦ ἐπ' ἀντιθέῳ Σαρπηδόνι φαίδιμος Ἕκτωρ <rtc lang="grc" translate="no">χαλκῷ δῃώσῃ, ἀπό τ' ὤμων τεύχε' ἕληται, <rtc lang="grc" translate="no">ἦ ἔτι καὶ πλεόνεσσιν ὀφέλλειεν πόνον αἰπύν. <rtc lang="grc" translate="no">ὧδε δέ οἱ φρονέοντι δοάσσατο κέρδιον εἶναι <rtc lang="grc" translate="no">ὄφρ' ἠὺ̈ς θεράπων Πηληϊάδεω Ἀχιλῆος <rtc lang="grc" translate="no">ἐξαῦτις Τρῶάς τε καὶ Ἕκτορα χαλκοκορυστὴν <rtc lang="grc" translate="no">ὤσαιτο προτὶ ἄστυ, πολέων δ' ἀπὸ θυμὸν ἕλοιτο. <rtc lang="grc" translate="no">Ἕκτορι δὲ πρωτίστῳ ἀνάλκιδα θυμὸν ἐνῆκεν: <rtc lang="grc" translate="no">ἐς δίφρον δ' ἀναβὰς φύγαδ' ἔτραπε, κέκλετο δ' ἄλλους <rtc lang="grc" translate="no">Τρῶας φευγέμεναι: γνῶ γὰρ Διὸς ἱρὰ τάλαντα. <rtc lang="grc" translate="no">ἔνθ' οὐδ' ἴφθιμοι Λύκιοι μένον, ἀλλὰ φόβηθεν <rtc lang="grc" translate="no">πάντες, ἐπεὶ βασιλῆα ἴδον βεβλαμμένον ἦτορ <rtc lang="grc" translate="no">κείμενον ἐν νεκύων ἀγύρει: πολέες γὰρ ἐπ' αὐτῷ <rtc lang="grc" translate="no">κάππεσον, εὖτ' ἔριδα κρατερὴν ἐτάνυσσε Κρονίων. <rtc lang="grc" translate="no">οἳ δ' ἄρ' ἀπ' ὤμοιιν Σαρπηδόνος ἔντε' ἕλοντο <rtc lang="grc" translate="no">χάλκεα μαρμαίροντα, τὰ μὲν κοίλας ἐπὶ νῆας <rtc lang="grc" translate="no">δῶκε φέρειν ἑτάροισι Μενοιτίου ἄλκιμος υἱός. <rtc lang="grc" translate="no">καὶ τότ' Ἀπόλλωνα προσέφη νεφεληγερέτα Ζεύς: <rtc lang="grc" translate="no">εἰ δ' ἄγε νῦν φίλε Φοῖβε, κελαινεφὲς αἷμα κάθηρον <rtc lang="grc" translate="no">ἐλθὼν ἐκ βελέων Σαρπηδόνα, καί μιν ἔπειτα <rtc lang="grc" translate="no">πολλὸν ἀπὸ πρὸ φέρων λοῦσον ποταμοῖο ῥοῇσι <rtc lang="grc" translate="no">χρῖσόν τ' ἀμβροσίῃ, περὶ δ' ἄμβροτα εἵματα ἕσσον: <rtc lang="grc" translate="no">πέμπε δέ μιν πομποῖσιν ἅμα κραιπνοῖσι φέρεσθαι <rtc lang="grc" translate="no">ὕπνῳ καὶ θανάτῳ διδυμάοσιν, οἵ ῥά μιν ὦκα <rtc lang="grc" translate="no">θήσουσ' ἐν Λυκίης εὐρείης πίονι δήμῳ, <rtc lang="grc" translate="no">ἔνθά ἑ ταρχύσουσι κασίγνητοί τε ἔται τε <rtc lang="grc" translate="no">τύμβῳ τε στήλῃ τε: τὸ γὰρ γέρας ἐστὶ θανόντων.</rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></ruby> <ruby><rtc lang="grc" translate="no">ὣς ἔφατ', οὐδ' ἄρα πατρὸς ἀνηκούστησεν Ἀπόλλων. <rtc lang="grc" translate="no">βῆ δὲ κατ' Ἰδαίων ὀρέων ἐς φύλοπιν αἰνήν, <rtc lang="grc" translate="no">αὐτίκα δ' ἐκ βελέων Σαρπηδόνα δῖον ἀείρας <rtc lang="grc" translate="no">πολλὸν ἀπὸ πρὸ φέρων λοῦσεν ποταμοῖο ῥοῇσι <rtc lang="grc" translate="no">χρῖσέν τ' ἀμβροσίῃ, περὶ δ' ἄμβροτα εἵματα ἕσσε: <rtc lang="grc" translate="no">πέμπε δέ μιν πομποῖσιν ἅμα κραιπνοῖσι φέρεσθαι, <rtc lang="grc" translate="no">ὕπνῳ καὶ θανάτῳ διδυμάοσιν, οἵ ῥά μιν ὦκα <rtc lang="grc" translate="no">κάτθεσαν ἐν Λυκίης εὐρείης πίονι δήμῳ.</rtc></rtc></rtc></rtc></rtc></rtc></rtc></rtc></ruby> <ruby><rtc lang="grc" translate="no">Πάτροκλος δ' ἵπποισι καὶ Αὐτομέδοντι κελεύσας <rtc lang="grc" translate="no">Τρῶας καὶ Λυκίους μετεκίαθε, καὶ μέγ' ἀάσθη <rtc lang="grc" translate="no">νήπιος: εἰ δὲ ἔπος Πηληϊάδαο φύλαξεν <rtc lang="grc" translate="no">ἦ τ' ἂν ὑπέκφυγε κῆρα κακὴν μέλανος θανάτοιο. <rtc lang="grc" translate="no">ἀλλ' αἰεί τε Διὸς κρείσσων νόος ἠέ περ ἀνδρῶν: <rtc lang="grc" translate="no">ὅς τε καὶ ἄλκιμον ἄνδρα φοβεῖ καὶ ἀφείλετο νίκην <rtc lang="grc" translate="no">ῥηϊδίως, ὅτε δ' αὐτὸς ἐποτρύνῃσι μάχεσθαι: <rtc lang="grc" translate="no">ὅς οἱ καὶ τότε θυμὸν ἐνὶ στήθεσσιν ἀνῆκεν.</rtc></rtc></rtc></rtc></rtc></rtc></rtc></rtc></ruby> <ruby><rtc lang="grc" translate="no">ἔνθα τίνα πρῶτον τίνα δ' ὕστατον ἐξενάριξας <rtc lang="grc" translate="no">Πατρόκλεις, ὅτε δή σε θεοὶ θάνατον δὲ κάλεσσαν; <rtc lang="grc" translate="no">Ἄδρηστον μὲν πρῶτα καὶ Αὐτόνοον καὶ Ἔχεκλον <rtc lang="grc" translate="no">καὶ Πέριμον Μεγάδην καὶ Ἐπίστορα καὶ Μελάνιππον, <rtc lang="grc" translate="no">αὐτὰρ ἔπειτ' Ἔλασον καὶ Μούλιον ἠδὲ Πυλάρτην: <rtc lang="grc" translate="no">τοὺς ἕλεν: οἳ δ' ἄλλοι φύγαδε μνώοντο ἕκαστος. <rtc lang="grc" translate="no">ἔνθά κεν ὑψίπυλον Τροίην ἕλον υἷες Ἀχαιῶν <rtc lang="grc" translate="no">Πατρόκλου ὑπὸ χερσί, περὶ πρὸ γὰρ ἔγχεϊ θῦεν, <rtc lang="grc" translate="no">εἰ μὴ Ἀπόλλων Φοῖβος ἐϋδμήτου ἐπὶ πύργου <rtc lang="grc" translate="no">ἔστη τῷ ὀλοὰ φρονέων, Τρώεσσι δ' ἀρήγων. <rtc lang="grc" translate="no">τρὶς μὲν ἐπ' ἀγκῶνος βῆ τείχεος ὑψηλοῖο <rtc lang="grc" translate="no">Πάτροκλος, τρὶς δ' αὐτὸν ἀπεστυφέλιξεν Ἀπόλλων <rtc lang="grc" translate="no">χείρεσσ' ἀθανάτῃσι φαεινὴν ἀσπίδα νύσσων. <rtc lang="grc" translate="no">ἀλλ' ὅτε δὴ τὸ τέταρτον ἐπέσσυτο δαίμονι ἶσος, <rtc lang="grc" translate="no">δεινὰ δ' ὁμοκλήσας ἔπεα πτερόεντα προσηύδα: <rtc lang="grc" translate="no">χάζεο διογενὲς Πατρόκλεες: οὔ νύ τοι αἶσα <rtc lang="grc" translate="no">σῷ ὑπὸ δουρὶ πόλιν πέρθαι Τρώων ἀγερώχων, <rtc lang="grc" translate="no">οὐδ' ὑπ' Ἀχιλλῆος, ὅς περ σέο πολλὸν ἀμείνων.</rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></ruby> <ruby><rtc lang="grc" translate="no">ὣς φάτο, Πάτροκλος δ' ἀνεχάζετο πολλὸν ὀπίσσω <rtc lang="grc" translate="no">μῆνιν ἀλευάμενος ἑκατηβόλου Ἀπόλλωνος.</rtc></rtc></ruby> <ruby><rtc lang="grc" translate="no">Ἕκτωρ δ' ἐν Σκαιῇσι πύλῃς ἔχε μώνυχας ἵππους: <rtc lang="grc" translate="no">δίζε γὰρ ἠὲ μάχοιτο κατὰ κλόνον αὖτις ἐλάσσας, <rtc lang="grc" translate="no">ἦ λαοὺς ἐς τεῖχος ὁμοκλήσειεν ἀλῆναι. <rtc lang="grc" translate="no">ταῦτ' ἄρα οἱ φρονέοντι παρίστατο Φοῖβος Ἀπόλλων <rtc lang="grc" translate="no">ἀνέρι εἰσάμενος αἰζηῷ τε κρατερῷ τε <rtc lang="grc" translate="no">Ἀσίῳ, ὃς μήτρως ἦν Ἕκτορος ἱπποδάμοιο <rtc lang="grc" translate="no">αὐτοκασίγνητος Ἑκάβης, υἱὸς δὲ Δύμαντος, <rtc lang="grc" translate="no">ὃς Φρυγίῃ ναίεσκε ῥοῇς ἔπι Σαγγαρίοιο: <rtc lang="grc" translate="no">τῷ μιν ἐεισάμενος προσέφη Διὸς υἱὸς Ἀπόλλων: <rtc lang="grc" translate="no">Ἕκτορ τίπτε μάχης ἀποπαύεαι; οὐδέ τί σε χρή. <rtc lang="grc" translate="no">αἴθ' ὅσον ἥσσων εἰμί, τόσον σέο φέρτερος εἴην: <rtc lang="grc" translate="no">τώ κε τάχα στυγερῶς πολέμου ἀπερωήσειας. <rtc lang="grc" translate="no">ἀλλ' ἄγε Πατρόκλῳ ἔφεπε κρατερώνυχας ἵππους, <rtc lang="grc" translate="no">αἴ κέν πώς μιν ἕλῃς, δώῃ δέ τοι εὖχος Ἀπόλλων. <rtc lang="grc" translate="no">ὣς εἰπὼν ὃ μὲν αὖτις ἔβη θεὸς ἂμ πόνον ἀνδρῶν, <rtc lang="grc" translate="no">Κεβριόνῃ δ' ἐκέλευσε δαί̈φρονι φαίδιμος Ἕκτωρ <rtc lang="grc" translate="no">ἵππους ἐς πόλεμον πεπληγέμεν. αὐτὰρ Ἀπόλλων <rtc lang="grc" translate="no">δύσεθ' ὅμιλον ἰών, ἐν δὲ κλόνον Ἀργείοισιν <rtc lang="grc" translate="no">ἧκε κακόν, Τρωσὶν δὲ καὶ Ἕκτορι κῦδος ὄπαζεν. <rtc lang="grc" translate="no">Ἕκτωρ δ' ἄλλους μὲν Δαναοὺς ἔα οὐδ' ἐνάριζεν: <rtc lang="grc" translate="no">αὐτὰρ ὃ Πατρόκλῳ ἔφεπε κρατερώνυχας ἵππους. <rtc lang="grc" translate="no">Πάτροκλος δ' ἑτέρωθεν ἀφ' ἵππων ἆλτο χαμᾶζε <rtc lang="grc" translate="no">σκαιῇ ἔγχος ἔχων: ἑτέρηφι δὲ λάζετο πέτρον <rtc lang="grc" translate="no">μάρμαρον ὀκριόεντα τόν οἱ περὶ χεὶρ ἐκάλυψεν, <rtc lang="grc" translate="no">ἧκε δ' ἐρεισάμενος, οὐδὲ δὴν χάζετο φωτός, <rtc lang="grc" translate="no">οὐδ' ἁλίωσε βέλος, βάλε δ' Ἕκτορος ἡνιοχῆα <rtc lang="grc" translate="no">Κεβριόνην νόθον υἱὸν ἀγακλῆος Πριάμοιο <rtc lang="grc" translate="no">ἵππων ἡνί' ἔχοντα μετώπιον ὀξέϊ λᾶϊ. <rtc lang="grc" translate="no">ἀμφοτέρας δ' ὀφρῦς σύνελεν λίθος, οὐδέ οἱ ἔσχεν <rtc lang="grc" translate="no">ὀστέον, ὀφθαλμοὶ δὲ χαμαὶ πέσον ἐν κονίῃσιν <rtc lang="grc" translate="no">αὐτοῦ πρόσθε ποδῶν: ὃ δ' ἄρ' ἀρνευτῆρι ἐοικὼς <rtc lang="grc" translate="no">κάππεσ' ἀπ' εὐεργέος δίφρου, λίπε δ' ὀστέα θυμός. <rtc lang="grc" translate="no">τὸν δ' ἐπικερτομέων προσέφης Πατρόκλεες ἱππεῦ: <rtc lang="grc" translate="no">ὢ πόποι ἦ μάλ' ἐλαφρὸς ἀνήρ, ὡς ῥεῖα κυβιστᾷ. <rtc lang="grc" translate="no">εἰ δή που καὶ πόντῳ ἐν ἰχθυόεντι γένοιτο, <rtc lang="grc" translate="no">πολλοὺς ἂν κορέσειεν ἀνὴρ ὅδε τήθεα διφῶν <rtc lang="grc" translate="no">νηὸς ἀποθρῴσκων, εἰ καὶ δυσπέμφελος εἴη, <rtc lang="grc" translate="no">ὡς νῦν ἐν πεδίῳ ἐξ ἵππων ῥεῖα κυβιστᾷ. <rtc lang="grc" translate="no">ἦ ῥα καὶ ἐν Τρώεσσι κυβιστητῆρες ἔασιν. <rtc lang="grc" translate="no">ὣς εἰπὼν ἐπὶ Κεβριόνῃ ἥρωϊ βεβήκει <rtc lang="grc" translate="no">οἶμα λέοντος ἔχων, ὅς τε σταθμοὺς κεραί̈ζων <rtc lang="grc" translate="no">ἔβλητο πρὸς στῆθος, ἑή τέ μιν ὤλεσεν ἀλκή: <rtc lang="grc" translate="no">ὣς ἐπὶ Κεβριόνῃ Πατρόκλεες ἆλσο μεμαώς. <rtc lang="grc" translate="no">Ἕκτωρ δ' αὖθ' ἑτέρωθεν ἀφ' ἵππων ἆλτο χαμᾶζε. <rtc lang="grc" translate="no">τὼ περὶ Κεβριόναο λέονθ' ὣς δηρινθήτην, <rtc lang="grc" translate="no">ὥ τ' ὄρεος κορυφῇσι περὶ κταμένης ἐλάφοιο <rtc lang="grc" translate="no">ἄμφω πεινάοντε μέγα φρονέοντε μάχεσθον: <rtc lang="grc" translate="no">ὣς περὶ Κεβριόναο δύω μήστωρες ἀϋτῆς <rtc lang="grc" translate="no">Πάτροκλός τε Μενοιτιάδης καὶ φαίδιμος Ἕκτωρ <rtc lang="grc" translate="no">ἵεντ' ἀλλήλων ταμέειν χρόα νηλέϊ χαλκῷ. <rtc lang="grc" translate="no">Ἕκτωρ μὲν κεφαλῆφιν ἐπεὶ λάβεν οὐχὶ μεθίει: <rtc lang="grc" translate="no">Πάτροκλος δ' ἑτέρωθεν ἔχεν ποδός: οἳ δὲ δὴ ἄλλοι <rtc lang="grc" translate="no">Τρῶες καὶ Δαναοὶ σύναγον κρατερὴν ὑσμίνην.</rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></ruby> <ruby><rtc lang="grc" translate="no">ὡς δ' Εὖρός τε Νότος τ' ἐριδαίνετον ἀλλήλοιιν <rtc lang="grc" translate="no">οὔρεος ἐν βήσσῃς βαθέην πελεμιζέμεν ὕλην <rtc lang="grc" translate="no">φηγόν τε μελίην τε τανύφλοιόν τε κράνειαν, <rtc lang="grc" translate="no">αἵ τε πρὸς ἀλλήλας ἔβαλον τανυήκεας ὄζους <rtc lang="grc" translate="no">ἠχῇ θεσπεσίῃ, πάταγος δέ τε ἀγνυμενάων, <rtc lang="grc" translate="no">ὣς Τρῶες καὶ Ἀχαιοὶ ἐπ' ἀλλήλοισι θορόντες <rtc lang="grc" translate="no">δῄουν, οὐδ' ἕτεροι μνώοντ' ὀλοοῖο φόβοιο. <rtc lang="grc" translate="no">πολλὰ δὲ Κεβριόνην ἀμφ' ὀξέα δοῦρα πεπήγει <rtc lang="grc" translate="no">ἰοί τε πτερόεντες ἀπὸ νευρῆφι θορόντες, <rtc lang="grc" translate="no">πολλὰ δὲ χερμάδια μεγάλ' ἀσπίδας ἐστυφέλιξαν <rtc lang="grc" translate="no">μαρναμένων ἀμφ' αὐτόν: ὃ δ' ἐν στροφάλιγγι κονίης <rtc lang="grc" translate="no">κεῖτο μέγας μεγαλωστί, λελασμένος ἱπποσυνάων. <rtc lang="grc" translate="no">ὄφρα μὲν Ἠέλιος μέσον οὐρανὸν ἀμφιβεβήκει, <rtc lang="grc" translate="no">τόφρα μάλ' ἀμφοτέρων βέλε' ἥπτετο, πῖπτε δὲ λαός: <rtc lang="grc" translate="no">ἦμος δ' Ἠέλιος μετενίσετο βουλυτὸν δέ, <rtc lang="grc" translate="no">καὶ τότε δή ῥ' ὑπὲρ αἶσαν Ἀχαιοὶ φέρτεροι ἦσαν. <rtc lang="grc" translate="no">ἐκ μὲν Κεβριόνην βελέων ἥρωα ἔρυσσαν <rtc lang="grc" translate="no">Τρώων ἐξ ἐνοπῆς, καὶ ἀπ' ὤμων τεύχε' ἕλοντο, <rtc lang="grc" translate="no">Πάτροκλος δὲ Τρωσὶ κακὰ φρονέων ἐνόρουσε. <rtc lang="grc" translate="no">τρὶς μὲν ἔπειτ' ἐπόρουσε θοῷ ἀτάλαντος Ἄρηϊ <rtc lang="grc" translate="no">σμερδαλέα ἰάχων, τρὶς δ' ἐννέα φῶτας ἔπεφνεν. <rtc lang="grc" translate="no">ἀλλ' ὅτε δὴ τὸ τέταρτον ἐπέσσυτο δαίμονι ἶσος, <rtc lang="grc" translate="no">ἔνθ' ἄρα τοι Πάτροκλε φάνη βιότοιο τελευτή: <rtc lang="grc" translate="no">ἤντετο γάρ τοι Φοῖβος ἐνὶ κρατερῇ ὑσμίνῃ <rtc lang="grc" translate="no">δεινός: ὃ μὲν τὸν ἰόντα κατὰ κλόνον οὐκ ἐνόησεν, <rtc lang="grc" translate="no">ἠέρι γὰρ πολλῇ κεκαλυμμένος ἀντεβόλησε: <rtc lang="grc" translate="no">στῆ δ' ὄπιθεν, πλῆξεν δὲ μετάφρενον εὐρέε τ' ὤμω <rtc lang="grc" translate="no">χειρὶ καταπρηνεῖ, στρεφεδίνηθεν δέ οἱ ὄσσε. <rtc lang="grc" translate="no">τοῦ δ' ἀπὸ μὲν κρατὸς κυνέην βάλε Φοῖβος Ἀπόλλων: <rtc lang="grc" translate="no">ἣ δὲ κυλινδομένη καναχὴν ἔχε ποσσὶν ὑφ' ἵππων <rtc lang="grc" translate="no">αὐλῶπις τρυφάλεια, μιάνθησαν δὲ ἔθειραι <rtc lang="grc" translate="no">αἵματι καὶ κονίῃσι: πάρος γε μὲν οὐ θέμις ἦεν <rtc lang="grc" translate="no">ἱππόκομον πήληκα μιαίνεσθαι κονίῃσιν, <rtc lang="grc" translate="no">ἀλλ' ἀνδρὸς θείοιο κάρη χαρίεν τε μέτωπον <rtc lang="grc" translate="no">ῥύετ' Ἀχιλλῆος: τότε δὲ Ζεὺς Ἕκτορι δῶκεν <rtc lang="grc" translate="no">ᾗ κεφαλῇ φορέειν, σχεδόθεν δέ οἱ ἦεν ὄλεθρος. <rtc lang="grc" translate="no">πᾶν δέ οἱ ἐν χείρεσσιν ἄγη δολιχόσκιον ἔγχος <rtc lang="grc" translate="no">βριθὺ μέγα στιβαρὸν κεκορυθμένον: αὐτὰρ ἀπ' ὤμων <rtc lang="grc" translate="no">ἀσπὶς σὺν τελαμῶνι χαμαὶ πέσε τερμιόεσσα. <rtc lang="grc" translate="no">λῦσε δέ οἱ θώρηκα ἄναξ Διὸς υἱὸς Ἀπόλλων. <rtc lang="grc" translate="no">τὸν δ' ἄτη φρένας εἷλε, λύθεν δ' ὑπὸ φαίδιμα γυῖα, <rtc lang="grc" translate="no">στῆ δὲ ταφών: ὄπιθεν δὲ μετάφρενον ὀξέϊ δουρὶ <rtc lang="grc" translate="no">ὤμων μεσσηγὺς σχεδόθεν βάλε Δάρδανος ἀνὴρ <rtc lang="grc" translate="no">Πανθοί̈δης Εὔφορβος, ὃς ἡλικίην ἐκέκαστο <rtc lang="grc" translate="no">ἔγχεί̈ θ' ἱπποσύνῃ τε πόδεσσί τε καρπαλίμοισι: <rtc lang="grc" translate="no">καὶ γὰρ δὴ τότε φῶτας ἐείκοσι βῆσεν ἀφ' ἵππων <rtc lang="grc" translate="no">πρῶτ' ἐλθὼν σὺν ὄχεσφι διδασκόμενος πολέμοιο: <rtc lang="grc" translate="no">ὅς τοι πρῶτος ἐφῆκε βέλος Πατρόκλεες ἱππεῦ <rtc lang="grc" translate="no">οὐδὲ δάμασσ': ὃ μὲν αὖτις ἀνέδραμε, μίκτο δ' ὁμίλῳ, <rtc lang="grc" translate="no">ἐκ χροὸς ἁρπάξας δόρυ μείλινον, οὐδ' ὑπέμεινε <rtc lang="grc" translate="no">Πάτροκλον γυμνόν περ ἐόντ' ἐν δηϊοτῆτι. <rtc lang="grc" translate="no">Πάτροκλος δὲ θεοῦ πληγῇ καὶ δουρὶ δαμασθεὶς <rtc lang="grc" translate="no">ἂψ ἑτάρων εἰς ἔθνος ἐχάζετο κῆρ' ἀλεείνων. <rtc lang="grc" translate="no">Ἕκτωρ δ' ὡς εἶδεν Πατροκλῆα μεγάθυμον <rtc lang="grc" translate="no">ἂψ ἀναχαζόμενον βεβλημένον ὀξέϊ χαλκῷ, <rtc lang="grc" translate="no">ἀγχίμολόν ῥά οἱ ἦλθε κατὰ στίχας, οὖτα δὲ δουρὶ <rtc lang="grc" translate="no">νείατον ἐς κενεῶνα, διὰ πρὸ δὲ χαλκὸν ἔλασσε: <rtc lang="grc" translate="no">δούπησεν δὲ πεσών, μέγα δ' ἤκαχε λαὸν Ἀχαιῶν: <rtc lang="grc" translate="no">ὡς δ' ὅτε σῦν ἀκάμαντα λέων ἐβιήσατο χάρμῃ, <rtc lang="grc" translate="no">ὥ τ' ὄρεος κορυφῇσι μέγα φρονέοντε μάχεσθον <rtc lang="grc" translate="no">πίδακος ἀμφ' ὀλίγης: ἐθέλουσι δὲ πιέμεν ἄμφω: <rtc lang="grc" translate="no">πολλὰ δέ τ' ἀσθμαίνοντα λέων ἐδάμασσε βίηφιν: <rtc lang="grc" translate="no">ὣς πολέας πεφνόντα Μενοιτίου ἄλκιμον υἱὸν <rtc lang="grc" translate="no">Ἕκτωρ Πριαμίδης σχεδὸν ἔγχεϊ θυμὸν ἀπηύρα, <rtc lang="grc" translate="no">καί οἱ ἐπευχόμενος ἔπεα πτερόεντα προσηύδα: <rtc lang="grc" translate="no">Πάτροκλ' ἦ που ἔφησθα πόλιν κεραϊξέμεν ἁμήν, <rtc lang="grc" translate="no">Τρωϊάδας δὲ γυναῖκας ἐλεύθερον ἦμαρ ἀπούρας <rtc lang="grc" translate="no">ἄξειν ἐν νήεσσι φίλην ἐς πατρίδα γαῖαν <rtc lang="grc" translate="no">νήπιε: τάων δὲ πρόσθ' Ἕκτορος ὠκέες ἵπποι <rtc lang="grc" translate="no">ποσσὶν ὀρωρέχαται πολεμίζειν: ἔγχεϊ δ' αὐτὸς <rtc lang="grc" translate="no">Τρωσὶ φιλοπτολέμοισι μεταπρέπω, ὅ σφιν ἀμύνω <rtc lang="grc" translate="no">ἦμαρ ἀναγκαῖον: σὲ δέ τ' ἐνθάδε γῦπες ἔδονται. <rtc lang="grc" translate="no">ἆ δείλ', οὐδέ τοι ἐσθλὸς ἐὼν χραίσμησεν Ἀχιλλεύς, <rtc lang="grc" translate="no">ὅς πού τοι μάλα πολλὰ μένων ἐπετέλλετ' ἰόντι: <rtc lang="grc" translate="no">μή μοι πρὶν ἰέναι Πατρόκλεες ἱπποκέλευθε <rtc lang="grc" translate="no">νῆας ἔπι γλαφυρὰς πρὶν Ἕκτορος ἀνδροφόνοιο <rtc lang="grc" translate="no">αἱματόεντα χιτῶνα περὶ στήθεσσι δαί̈ξαι. <rtc lang="grc" translate="no">ὥς πού σε προσέφη, σοὶ δὲ φρένας ἄφρονι πεῖθε.</rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></rtc></ruby> <ruby><rtc lang="grc" translate="no">τὸν δ' ὀλιγοδρανέων προσέφης Πατρόκλεες ἱππεῦ: <rtc lang="grc" translate="no">ἤδη νῦν Ἕκτορ μεγάλ' εὔχεο: σοὶ γὰρ ἔδωκε <rtc lang="grc" translate="no">νίκην Ζεὺς Κρονίδης καὶ Ἀπόλλων, οἵ με δάμασσαν <rtc lang="grc" translate="no">ῥηιδίως: αὐτοὶ γὰρ ἀπ' ὤμων τεύχε' ἕλοντο. <rtc lang="grc" translate="no">τοιοῦτοι δ' εἴ πέρ μοι ἐείκοσιν ἀντεβόλησαν, <rtc lang="grc" translate="no">πάντές κ' αὐτόθ' ὄλοντο ἐμῷ ὑπὸ δουρὶ δαμέντες. <rtc lang="grc" translate="no">ἀλλά με μοῖρ' ὀλοὴ καὶ Λητοῦς ἔκτανεν υἱός, <rtc lang="grc" translate="no">ἀνδρῶν δ' Εὔφορβος: σὺ δέ με τρίτος ἐξεναρίζεις. <rtc lang="grc" translate="no">ἄλλο δέ τοι ἐρέω, σὺ δ' ἐνὶ φρεσὶ βάλλεο σῇσιν: <rtc lang="grc" translate="no">οὔ θην οὐδ' αὐτὸς δηρὸν βέῃ, ἀλλά τοι ἤδη <rtc lang="grc" translate="no">ἄγχι παρέστηκεν θάνατος καὶ μοῖρα κραταιὴ <rtc lang="grc" translate="no">χερσὶ δαμέντ' Ἀχιλῆος ἀμύμονος Αἰακίδαο.</rtc></rtc></rtc></rtc></rtc></rtc></rtc></rtc></rtc></rtc></rtc></rtc></ruby> <ruby><rtc lang="grc" translate="no">ὣς ἄρα μιν εἰπόντα τέλος θανάτοιο κάλυψε: <rtc lang="grc" translate="no">ψυχὴ δ' ἐκ ῥεθέων πταμένη Ἄϊδος δὲ βεβήκει <rtc lang="grc" translate="no">ὃν πότμον γοόωσα λιποῦσ' ἀνδροτῆτα καὶ ἥβην. <rtc lang="grc" translate="no">τὸν καὶ τεθνηῶτα προσηύδα φαίδιμος Ἕκτωρ: <rtc lang="grc" translate="no">Πατρόκλεις τί νύ μοι μαντεύεαι αἰπὺν ὄλεθρον; <rtc lang="grc" translate="no">τίς δ' οἶδ' εἴ κ' Ἀχιλεὺς Θέτιδος πάϊς ἠϋκόμοιο <rtc lang="grc" translate="no">φθήῃ ἐμῷ ὑπὸ δουρὶ τυπεὶς ἀπὸ θυμὸν ὀλέσσαι;</rtc></rtc></rtc></rtc></rtc></rtc></rtc></ruby> <ruby><rtc lang="grc" translate="no">ὣς ἄρα φωνήσας δόρυ χάλκεον ἐξ ὠτειλῆς <rtc lang="grc" translate="no">εἴρυσε λὰξ προσβάς, τὸν δ' ὕπτιον ὦσ' ἀπὸ δουρός. <rtc lang="grc" translate="no">αὐτίκα δὲ ξὺν δουρὶ μετ' Αὐτομέδοντα βεβήκει <rtc lang="grc" translate="no">ἀντίθεον θεράποντα ποδώκεος Αἰακίδαο: <rtc lang="grc" translate="no">ἵετο γὰρ βαλέειν: τὸν δ' ἔκφερον ὠκέες ἵπποι <rtc lang="grc" translate="no">ἄμβροτοι, οὓς Πηλῆϊ θεοὶ δόσαν ἀγλαὰ δῶρα.</rtc></rtc></rtc></rtc></rtc></rtc></ruby></ol><nav><a href="#!/" rel="contents">Table of Contents</a> <a href="#!/iliad/book15/" rel="prev">Previous</a> <a href="#!/iliad/book17/" rel="next">Next</a></nav></section><small>Translated by <u>Samuel Butler</u>, <span itemprop="copyrightYear">1898</span>.<br/>Original Greek and English translation are in public domain.</small></article>